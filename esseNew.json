{
  "en": {
    "esse": [
        {
        "title": "title",
        "content": "content"
      }
    ]
  },
  "tg": {
    "esse": [
      {
        "title": "Вазъияти сиёсӣ адабӣ, илмӣ ва маданӣ дар асрҳои ix-x",
        "content": "\n\nАз асрҳои IX cар карда адабиёти тоҷик ба забоне сару кор гирифтааст, ки имрўз ҳам мардуми мо бо он гуфтугў менамояд. Таъкид намудан бамаврид аст, ки забони шоирон ва адибони адабиёти классикӣ аз забони ҳозираи адабии тоҷик фарқи куллие надорад. Асоси адабиёти тоҷик маҳз дар ҳамин давраҳо гузошта шуд. Жанрҳои асосии адабиёти мо дар насру назм ба назм дароварда шудаанд. Ҳамаи ин пайвандҳо адабиёти асрҳои IX-X-ро бо тамоми давраи адабиёти минбаъдаи мо пайваст намуд.\n\nАдабиёти асрҳои IX-X аз нигоҳи иқтисодӣ, сиёсӣ, ҷамъиятӣ ва  илмӣ дар таърихи халқи тоҷик мақоми махсус дорад. Тавре аз таърих медонем, арабҳо солҳои 636-637 Эронро забт карданд ва соли 651 Марв, соли 709 Бухоро ва соли 712 Самарқандро истило карданд. Халқҳои Хуросону Мовароуннаҳр муборизаро бар зидди арабҳо давом дода, ба ташкил ёфтани давлатҳои мустақили мутамаркази феодалии халқи тоҷик асос гузоштанд. Хусусан дар замони Сомониён, ки пойтахти он Бухоро буд, бисёр урфу одатҳо ва дигар муқаддасоти гузаштагонамон аз нав зинда карда шуд.\n\nДар истиқлол ва мустаҳкам гардидани давлати Сомониён саҳми Исмоили Сомонӣ хеле назаррас аст. Ў марди оқилу доно буд.\n\nБо ташкил ёфтани давлати мустақили мутамарказ дар асри X боис шуд, ки илму маданият низ рушду нумўъ ёбад. Дар шаҳрҳои калони Хуросону Мовароуннаҳр ва Хоразм санъатҳои гуногуни меъморӣ ва мусиқӣ рў ба тараққӣ ниҳоданд. Дар Бухорову Самарқанд ва дигар шаҳрҳо марказҳои илмию маданӣ, мактабҳо, мадрасаҳо, китобхонаву корвонсаройҳо сохта шудаанд. Ёдгориҳои он замон, хусусан оромгоҳи Исмоили Сомонӣ бар Бухоро бо ороиш ва шукўҳи худ ҳамаро мафтун мегардонад. Мадрасаҳои бисёре сохта шудаанд, ки барои рушду тараққиёти илму маданият мусоидат менамуданд. Аксари толибилмон таҳсилоти худро дар мадрасаҳо идома медоданд. Инкишофи илму адабиёт, маориф ба таъсиси бисёр китобхонаҳо сабаб шуд. Дар Бухоро, Самарқанд, Балх, Нишопур ва Рай китобхонаҳои бузург ба кор оғоз намуданд. Бузургтарини онҳо китобхонаи Сомониён буд, ки аз он Абўалӣ ибни Сино истифода кардааст.\n\nРивоҷу равнақи илму фарҳанг дар ин давра ба дараҷае буд, ки на танҳо дар мадрасаҳо, балки дар дўконҳо, саройҳо низ баҳсҳои илмӣ барпо мешуданд. Растаҳои китобфурўшӣ ба миён омаданд, ки мардум китобҳои даркории хешро аз он ҷо дастрас мекарданд.\n\nДар асрҳои IX-X дар соҳаи илми мусиқӣ низ дастовардҳои муҳиме ба даст оварда шуданд. Мутрибону созандагону навозандагон ба ширинкориву сурудани маҳзакаҳои мардумӣ оғоз менамуданд. Дар ҳамин давра пояҳои мустаҳками «Дувоздаҳмақом» гузошта шуд. Дар дарбори Сомониён дастаҳои мусиқӣ расман ҳунарнамоӣ мекарданд. Аз асри IX сар карда забони тоҷикӣ ташаккул меёфт. Дар асрҳои IX-X пояи адабиёти оламшумули тоҷику форс бо ҳамин забон гузошта шуд, ки устод Рўдакӣ, Дақиқӣ, Абўалӣ ибни Сино, Балъамӣ, Фирдавсӣ, Берунӣ ва бисёр бузургони дигар онро боз ҳам суфтаю пухта намуда аз он ҳимоят кардаанд."
      },
      {
        "title": "Ҳаёт ва фаъолияти Абўшакури Балхӣ",
        "content": "\n\nАбўшакури Балхӣ яке аз шоирони бузург ва тавонои асри худ буд. Ў соли 915 дар шаҳри бостонии Балх ба дунё омадааст. Таҳсили ибтидоии хешро дар шаҳри Балх гирифта, баъдан дар доираи адабии Бухоро ба воя расидаву мақому манзалати баланде касб мекунад. Таъкид намудан лозим аст, ки Абўшакури Балхӣ аз наздикон ва шогирдони устод Рўдакӣ будааст.\n\nАбўшакури Балхӣ умри пурбаракат дида, дар солҳои 60-уми асри Х вафот кардааст. Аз шоир ба мо мероси на он қадар зиёде боқӣ мондааст. Аз мероси адабии шоир порчаҳои хурди лирикӣ, байтҳои пароканда аз достони ў «Орифнома» то ба мо омада расидааст.\n\nБа қавли худи шоир ў оилаи хешро аз маҳсули дастранҷи қалами худ таъмин мекардааст:\n\nДу динор бояд маро ё дирам,\nФароз оварам ман зи нўги қалам\n\nШоир бо вуҷуди истеъдод ва мақоми баланди адабиву шоирӣ доштанаш инсони хоксоре будааст. Ў дониши худро нокифоя шуморида, ҳамеша аз пайи сайқал додани дониши худ будааст:\n\nТо бад-он ҷо расид дониши ман,\nКи бидонам ҳаме, ки надонам.   \n\nАбўшакури Балхӣ дуруст қайд кардааст, ки инсон ҳар қадаре, ки илму донишро бештару хубтар фаро гирад, ҳамон қадар ба кашфи нави асрори оламу одам шавқмандтар мешавад. Ў баъдан «Орифнома»-ро таълиф мекунад. Достони «Орифнома» саропо ба мавзўи панду ахлоқ бахшида шудааст. Аз ин достон то ба мо ҳамагӣ 300 байт расидааст. «Орифнома» бо хусусияти пандуандарзияш дар таърихи назми ахлоқии форсу тоҷик дар радифи достонҳои «Калила ва Димна» ва «Синдбоднома»-и устод Рўдакӣ қарор мегирад.\n\nАбўшакури Балхӣ дар достони «Орифнома» ба ҳамаи мавзўъҳои асосии зиндагӣ дахл намуда,  масъалаҳои илму дониш, касбу ҳунар, тарғибу ташвиқи дўстиву рафоқат, ахлоқи некро мавриди тахлилу баррасӣ қарор додааст. Дар ҳақиқат, шоир мавқеи илму донишро аз ҳама боло гузошта, шахси донишмандро соҳибэҳтиром меҳисобад.\n\nБад-он кўш то зуд доно шавӣ,\nЧу доно шавӣ, зуд воло шавӣ.\nНа донотар он кас, ки волотар аст,\nКи волотар он кас, ки донотар аст.\n\nШоир тарғибу ташвиқ мекунад, ки донишомўзӣ аз овони кўдаки бояд оғоз шавад:\n\nБа ҳангоми барноиву кўдакӣ,\nБа дониш тавон ёфтан зиракӣ.\n\nОлимону донишмандонро хеле ситоиш мекунад, мартаба ва мақому манзалати онҳоро аз ҳама баланд мешуморад:\n\nКасе к-ў ба дониш барад рўзгор,\nНа ў боз монад, на омўзгор.\n\nЎ душманонро чашми дидан надошт. Ҳар қадаре, ки душманбадбинонро талқин намояд, ҳамон андоза меҳру муҳаббат ва дўстиву рафоқати инсонро васф менамояд. Дўстро барои ҳар як инсон муқаддас меҳисобад. Аз ў неъмати волотаре нест:   \n\nШавад дўст аз дўст ороста,\nЧу бо эминӣ мардум аз хоста.\n\nҲама чиз пирӣ пазирад, бидон,   \nМагар дўстӣ, к-он бувад ҷовидон.\n\nГуфтан бамаврид аст, ки достони «Орифнома» фикру андешаҳои пандуахлоқии халқи тоҷикро, ки ҳатто пеш аз ислом мавҷуд будаанд, ҷамъбаст намуда, дар таърихи минбаъдаи афкори ҷамъиятии мо мақоми бузурге доштааст."
      },
      {
        "title": "Ҳаёт ва фаъолияти Дақиқӣ",
        "content": "\n\nДақиқӣ яке аз намояндагони бузурги адабиёти асри Х ба ҳисоб меравад. Аз рўйи маълумоти сарчашмаҳо маълум мешавад, ки Абўмансур Муҳаммад бинни Аҳмад Дақиқӣ аз суханварони боистеъдоди замони худ будааст. Соли таваллуди Дақиқӣ маълум нест. Дақиқӣ соли 978 вафот кардааст. Аз сабаби он ки дар вақти маргаш 47-сола будааст, бино бар ривояти тазкиранависон соли таваллуди ўро 931 донистаанд. Мувофиқи гуфтаи тазкиранависон гузаштагони Дақиқӣ аз Самарқанду Марв будаанд. Яке аз ҳамасронаш – шоир, олими бузург Абўрайҳони Берунӣ шаҳри Балхро чун зодгоҳи Дақиқӣ ёд мекунад. Тибқи қарори Муассисаи илмии байналмилалии назди Созмони Милали Муттаҳид 1000 солагии шоир соли 1978 қайд карда шуд, эътироф карда шуд, ки зодгоҳи шоир шаҳри Балх аст. Бо сабаби он ки шоир нисфи ҳаёти худро дар шаҳрҳои Самарқанд, Марв ва Тўс гузаронидааст, ў бо номи самарқандӣ, марвазӣ ва ё тўсӣ низ ёд карда мешавад.\n\nДақиқӣ аз илмҳои замони худ хуб огоҳ буда, овози хушу фораме низ доштааст. Ба қавле сарояндаи хубе ҳам будааст. Ба забономўзӣ шавқу ҳаваси зиёде доштааст. Ў забонҳои арабӣ, паҳлавӣ ва суғдиро хеле нағз медонист. Дақиқӣ дар пайравии оини бобоёнаш мазҳаби зардуштиро парастиш мекардааст. Дақиқӣ дар масъалаи аз нав зинда кардану ба назм даровардани достонҳои қаҳрамонӣ ва таърихи халқҳои эронинажод, ки мо тоҷикон низ аз он қабилем, хизмати арзандае кардааст. Тавре медонем, шоҳноманависӣ аз замонҳои пеш анъанаи хубе дошт. Дақиқӣ низ пеш аз Фирдавсӣ бо супориши амири Сомонӣ Абулқосим Нўҳ бинни Мансур, ки солҳои 975- 997 ҳукумронӣ кардааст, ба сурудани «Шоҳнома» оғоз намуда буд. Дақиқӣ ҳанўз дар ҷавонӣ ҳамчун шоири бузургу тавоно дўстдори халқу ватан ва сарсупурдаи фидоии обу хоки сарзамини диёри худ шинохта шуда буд. Аз ин рў, назми «Шоҳнома» ба ихтиёри ў супорида шуд. Дақиқӣ қисмати достони Гуштоспро ба назм медарорад, ки он дорои ҳазор байт буд. Мазмун ва мундариҷаи достонро шарҳу эзоҳи подшоҳии Гуштосп, пайдоиши Зардушт, ҷангҳои мазҳабии Гуштосп ва Арҷосп, ки шоҳи Тўрон будааст, ташкил медиҳад. Ба хотири он ки шоир саргузашти Гуштоспро ривоят мекунад, «Шоҳнома»-и ўро «Гуштоспнома» низ мегўянд. Забони «Гуштоспнома» хеле содаву равон буда, мавзўи Ватан, истиқлолият, муҳофизати Ватан, шаъну шараф ва номуси халқ ба миён гузошта шудааст. Баъд аз марги Дақиқӣ ҳам навиштани назми «Шоҳнома» қатъ нашуд. Ба ин амр Фирдавсии бузург камар баста, кори оғознамудаи Дақиқиро давом дод. Фирдавсӣ қисмати назмкардаи Дақиқиро аз ҷиҳати мазмун ва мундариҷа писандида, онро айнан ба «Шоҳнома»-и худ ҳамроҳ кард.\n\nДақиқӣ дар намудҳои дигари шеър: қасида, ғазал, рубоӣ низ асарҳои барҷаста офарида, соҳиби девони азиме будааст. Қасидаю ғазалҳои Дақиқӣ аз намунаҳои беҳтарини назми асри Х-и тоҷикро ташкил медиҳанд. Дар ин ду навъи шеър машҳур будани худро чунин ифода менамояд:\n\nМоро ҷўяд зи чандин шеъри шоҳон,\nЗи чандин ошиқона шеъри дилбар.\n\nДақиқӣ дар ашъори худ аз санъатҳои бадеӣ ба таври фаровон истифода намудааст, ки хеле ҷолиб аст. Ҳамаи воситаҳои эҷоди бадеии шоир содаву заминӣ, фаҳмо ва даркшаванда мебошанд:\n\nШабе сиёҳ бад-он зулфакони ту монад,\nСапедрўз ба покии рухсори ту монад.\n\nХулоса, ашъори ў имрўз ҳам ҷовидонӣ аст. Асари ҷовидонии ў бо номи «Гуштоспнома», ки як қисми «Шоҳнома»-и Фирдавсиро ташкил медиҳад, сармашқи кори дигар шоирон гардидааст.   "
      },
      {
        "title": "Ҳаёт ва фаъолияти Абўабдуллоҳи Рўдакӣ",
        "content": "\n\nАбўабдуллоҳ Ҷаъфар бинни Муҳаммад Рўдакӣ соли 858 дар деҳаи Панҷрўди водии Зарафшони ҷамоати Рўдакӣ ба дунё омадааст. Рўдакӣ тахаллуси шоирии устод аст, ки аз номи деҳаи зебои худ Рўдак гирифтааст. Падар ва гузаштагони Рўдакӣ аз табақаи боимтиёз ва шахсони соибэҳтироми водии худ буда, ба тарбияи фарзандаш аҳамияти бузург додааст. Ў маълумоти ибтидоиро дар зодгоҳи худ гирифта, аз худ истеъдоди баланде зоҳир намудааст. Рўдакӣ чунон зираку доно будааст, ки дар синни ҳаштсолагӣ «Қуръон»-ро бапуррагӣ ҳифз намудааст.\n\nУстод Рўдакиро дар таърихи илму фарҳанги адаби форсии тоҷикӣ бо номҳои сардафтари адабиёти классикӣ, асосгузори назми форсии тоҷикӣ, устоди шоирон, султони шоирон, маликушшуаро ва одамушшуаро ёд мекунанд. Ў шеъру шоириро низ аз ҳаштсолагӣ оғоз намудааст. Рўдакӣ дар баробари зеҳни гирову ақли расо овози хуш ва савти дилкаше низ доштааст. Ў азми сафари Самарқанд мекунад ва дар мадрасаи шаҳри Самарқанд таҳсили илм менамояд. Шоир дар бораи илми мусиқӣ шавқу рағбат доштани худ чунин ишора мекунад:\n\nРўдакӣ чанг баргирифту навохт,\nБода андоз, к-ў суруд андохт.\n\nРўдакӣ соҳиби девони бузург будааст. Ба ғайр аз ин, аз шоир ба мо достониҳои «Калила ва Димна», «Синдбоднома», маснавии «Даврони офтоб» ва қасидаҳои «Шикоят аз пирӣ», «Модари май» боқӣ мондааст. Ҳамаи ин гуфтаҳои боло аз он гувоҳӣ медиҳад, ки устод Рўдакӣ шоири пурмаҳсул будаанд. Афзунии миқдори шеърҳои Рўдакиро қайд намуда, шоири асри XI Рашидии Самарқандӣ чунин мегўяд:\n\nГар сарӣ ёбад ба олам кас ба некўшоирӣ,\nРўдакиро бар сари он шоирон зебад сарӣ.\nШеъри ўро баршумурдам  сездаҳ раҳ сад ҳазор,\nҲам фузун ояд, агар чунонки бояд бишмарӣ.\n\nАз ҳамаи ин осори беандоза бузурги устод Рўдакӣ акнун танҳо дар ҳудуди ҳазор байт боқӣ мондаасту халос.\n\nДостони «Калила ва Димна» аслан достони ҳиндӣ буда, дар асри VI аз ҳиндӣ ба паҳлавӣ тарҷума шудааст. Баъдан, ба арабӣ баргардонида шуд. Рўдакӣ достонро аз рўи тарҷумаи тоҷикии Балъамӣ ба риштаи назм кашидааст. «Калила ва Димна» асари пандуахлоқӣ мебошад.\n\n«Модари май» қасидаи мадҳӣ буда, дар васфу ситоиши шоҳи Хуросон навишта шудааст.\n\nҚасидаи «Шикоят аз пирӣ» дорои 34 байт буда, қасидаи шарҳиҳолӣ номида мешавад. Рўдакӣ ин қасидаро дар рўзҳои пириву сахтии зиндагии худ эҷод кардааст. Қасидаи «Шикоят аз пирӣ» лаҳзаҳои муҳимтарини ҳаёти шоир, хусусан пастиву баландиҳои рўзгори онро ба ёд меорад. Асари дигари шоир маснавии «Даврони офтоб» ба ҳисоб меравад, ки дар бораи ҳаракат, хосияту хусусиятҳои табиии офтоб нақлу ривоят мекунад. Мероси адабии боқимондаи устод Рўдакӣ аз қасида, ғазал, қитъа, рубоӣ ва маснавӣ иборат аст. Ашъори дигари боқимондаи Рўдакӣ, махсусан ғазалҳои ў, аз нигоҳи мазмун ва мундариҷа ба монанди қасидаҳои ў рангорангу бою ғанӣ мебошанд. Маснавиҳои шоир асосан қиссаву афсона, саргузаштҳои ибратомўз, панду ахлоқи инсони нек ва афкору андешаи инсондўстонаи ўро фаро гирифтаанд."
      },
      {
        "title": "Фикру ақидаҳои пандуахлоқӣ дар ашъори Рўдакӣ",
        "content": "\n\nАбўабдуллоҳи Рўдакӣ яке аз саромадон ва устоди бузурги шоирону адибони адабиёти классикии форсу тоҷик маҳсуб мешавад. Ў ҳанўз замони дар ҳаёт буданаш ба сифати шоири шинохтаву тавоно эътироф гардидааст. Рўдакиро бо эҳтироми ниҳоят зиёд пешвои аҳли илму адаб, маликушшуаро ёд мекунанд. Абўабдуллоҳи Рўдакӣ дар натиҷаи фаъолияти илмиву адабӣ ва шоирии худ ба ин мақоми баланд сазовор гардидааст. Ў дар таърихи адабиёти классикии форсии тоҷикӣ бо номи сардафтар ва ё асосгузори адабиёти форсу тоҷик маълуму машҳур шудааст. Мероси адабии шоир хеле доманадор будааст. Ашъори Рўдакӣ тамоми мавзўъҳои ҳаётиву ичтимоиро фаро гирифтааст. Яке аз мавзўъҳои асосие, ки дар эҷодиёти шоир ҷойи намоёнро ишғол менамояд, ин мавзўъҳои пандуахлоқӣ мебошад. Дар ашъори пандуахлоқии шоир масъалаҳои тарғибу ташвиқи одобу ахлоқи баланди инсонӣ, одаму одамгарӣ, дўстиву рафоқат, омўхтани илму дониш, касбу ҳунар ва ҳунару ҳунарварӣ мавриди таҳлилу баррасӣ қарор дода шудаанд. Аз назари шоир аз бар намудани илму дониш ва омўхтани таҷрибаи рўзгор барои ҳар як инсон зарур ва лозим аст:\n\nТо ҷаҳон буд аз сари одам фароз,\nКас набуд аз роҳи дониш бениёз.\nМардумони бихрад андар ҳар замон,\nРоҳи донишро ба ҳар гуна забон.\nГирд карданду гиромӣ доштанд,\nТо ба санг андар ҳаме бингоштанд.\nДониш андар дил чароғи равшан аст,\nВ-аз ҳама бад бар тани ту ҷавшан аст.\n\nТаҷрибаи рўзгор, ҳаёт бояд барои ҳар шахс ҳамчун дарси ибратомўз хидмат намояд.\n\nҲар кӣ н-омўхт аз гузашти рўзгор,\nНиз н-омўзад зи ҳеҷ омўзгор!\n\nВасфу ситоиш ва тарғибу ташвиқи дўстиву рафоқат дар эҷодиёти шоир ҷойи намоёне дорад. Дар ҳақиқат, дўстиву бародарӣ дар идеали ҳар шахс ҷойи махсус дорад, Рўдакӣ дўстиву бародариро беҳтарин неъмати худовандӣ шуморида, фироқи дўстони ҳунармандро таҳаммул надорад:\n\nҲеҷ шодӣ нест андар ин ҷаҳон,\nБартар аз дидори рўйи дўстон.\nҲеҷ талхӣ нест бар дил талхтар,\nАз фироқи дўстони пурҳунар.\n\nУстод Рўдакӣ кибру ғурурро намеписандад. Ҳама инсонҳо новобаста ба дороиву нодорӣ ва ба омию олим будани худ бояд ҳамдигарро эҳтиром намоянд. Зеро моро дар ин дунё танҳо бо фазилатҳои хуби инсонӣ ёдовар мешаванд:\n\nАблаҳу фарзонаро фарҷом хок,\nЧойгоҳи ҳар ду андар як мағок.\n\nШоир талқин мекунад, ки инсон бо амали писандида ва корҳои шоистаи хеш бояд аз худ танҳо номи нек боқӣ гузорад.\n\nДар фикру ақидаҳои пандуахлоқии шоир мафҳумҳои умумиинсонӣ ҷойи асосиро ишғол менамояд. Шоир чунин фикру андеша дорад, ки барои дарки ҳақиқати ҳаёт ҳар як шахс бояд омўхтани илму донишро пешаи худ қарор диҳад. Рўдакӣ таъкид бар он мекунад, ки ба кулли ҳодисаву воқеаҳои рўзгор бо чашми хирад бояд нигарист. Шоир ақлу хираду донишро ба қавле чашми дил меҳисобад:\n\nБа чашми дилат дид бояд ҷаҳон,\nКи чашми сари ту набинад ниҳон.\nБад-ин ошкорат бубин ошкор,\nНиҳонетро бар ниҳонӣ гумор.\n\nТаҷрибаи рўзгор нахустмуаллим ва сарвари асосии инсон будааст:\n\nБирав зи таҷрибаи рўзгор баҳра бигир,\nКи баҳри дафъи ҳаводис туро ба кор ояд.\n\nУстод Рўдакӣ илму фарҳангро беҳтарин сарвати маънавии инсон мешуморад:\n\nҲеҷ ганҷе нест аз фарҳанг беҳ,\nТо тавонӣ, рўй бар ин ганҷ неҳ.\n\nШоир аз нуқтаи назари инсондўстӣ ба фарзандон таълим медиҳад, ки бо одоби писандида, ахлоқи нек, ҳунару ҳунаромўзӣ номбардори падару модар ва халқу ватани худ бошанд. Зеро ки аз илму дониш ва обурўву эҳтироми падарон ба фарзандони нохалаф суде нест:\n\nЭй дареғо, ки хирадманро,\nБошад фарзанду хирадманд не.\nВ- арчи адаб дораду дониш падар,\nҲосили мерос ба фарзанд не.\n\nБо омўхтани илму дониш ва дар амал истифода намудани таҷрибаи рўзгор барои рушду инкишофи шахсияти ҳар як инсон ҳамчунин тани дуруст хулқу атвори нек лозим ва зарур аст. Нафаре, ки ин чаҳор неъмати илоҳиро соҳиб бошад, инсони комил буда метавонад:\n\nЧаҳор чиз мар озодаро зи ғам бихарад,\nТани дурусту хўйи неку номи неку хирад.\nҲар он ки эзидаш ин ҳар чаҳор рўзӣ кард.\nСазад, ки шод зияд ҷовидону ғам нах (в) арад.\n\nБа ақидаи устод Рўдакӣ ҳар як инсон бояд бо буду набуди худ қонеъ бошад, ба ҳамон неъмати додаи Худо шукр намояд:\n\nБо дода қаноат куну бо дод бизӣ,\nДар банди такаллуф машав, озод бизӣ.\nДар беҳ зи худе назар макун, ғусса махўр,\nДар кам зи худе назар куну шод бизӣ.\n\nФикру андешаҳои пандуахлоқии шоир то ба имрўз аҳамияти тарбиявии ахлоқии хешро аз даст надодаанд. Ин гуна ақидаҳои ҳикматомез барои покии ахлоқи ҳамида хизмат мекунад.   "
      },
      {
        "title": "Қасидаи «шикоят аз пирӣ»-и устод Абўабдуллоҳи Рўдакӣ",
        "content": "\n\nУстод Рўдакӣ бо хизмати илмиву адабӣ ва мақому манзалати таърихии худ на танҳо асоси адабиёти тоҷикро гузошт, балки появу асоси адабиёти тамоми форсизабонони чаҳонро тарҳрезӣ кардааст.\n\nБинобар ин Абўабдуллоҳи Рўдакиро тамоми форсизабонони дунё дар ҳақиқат чун поягузори адабиёти худ мешиносанду эътироф менамоянд.\n\nАбўабдуллоҳи Рўдакӣ соли 858 дар деҳаи Панҷруди ноҳияи Панҷакенти имрўза ба дунё омадааст. Номи аслии ў Ҷаъфар буда, дар андак замон ба дараҷаи бузургтарин мардони номвари ҷаҳонӣ шинохта шуд. Абўабдуллоҳ номи эҳтиромии ўст. Аз гуфтаи баъзе сарчашмаҳо маълум мегардад, ки Рўдакӣ дар бачагӣ саводи комил бароварда, ҳанўз аз синни ҳаштсолагӣ шеърҳои баландмазмун эҷод мекардааст. Ў дар мадрасаи шаҳри Самарқанд таҳсил намуда, илми балоғат, луғат, ҳикмат, таърих, риёзиёт ва нуҷумро ба дараҷаи олӣ аз худ намудааст. Баъдтар ба шаҳри Бухоро омада, дар дарбори Сомониён хизмат намудааст. Рўдакӣ пас аз гирудорҳои рўзгор боз ба деҳаи худ баргашт. Баъди се соли бозгашт, яъне соли 941 шоир аз олам даргузашт. Мероси адабии шоир бою рангин мебошад. Аз Рўдакӣ ба мо асарҳои зиёде аз қабили: «Калила ва Димна», «Синдбоднома», маснавии «Даврони офтоб», қасидаҳои «Модари май» ва «Шикоят аз пирӣ» боқӣ мондааст. Қасидаи «Шикоят аз пирӣ» дорои 34 байт буда, аз нигоҳи мавзўъ шарҳиҳолӣ мебошад ва   дар айёми пириву рўзҳои сахти шоир эҷод гардидааст. Дар қасида шоир лаҳзаҳои муҳимтарини рўзгори худ ва пастию баландиҳои онро ба ёд овардааст. Устод Рўдакӣ ҳаёти гузаштаи ширини афсонавӣ ва рўзгори ҳозираи талхи воқеии худро як-як пеши назар оварда, аз онҳо ёд мекунад.\n\nҚасидаи «Шикоят аз пирӣ» аз нигоҳи устухонбандӣ ба панҷ қисмат ҷудо карда шудааст. Аз рўйи гуфтаи шоир фалокате ба сараш меояд ва аз таъсири он дандонҳояш мерезанд. Дар ҳамин ҷо тасвири ин манзараро бо ҳамагуна санъатҳои рўзгор вобаста медонад:\n\nМаро бисуду фурў рехт ҳар чӣ дандон буд,\nНабуд дандон, ло бал чароғи тобон буд.\nСапеду симзада буду дурру марҷон буд,\nСитораи саҳарӣ буду қатраборон буд.\nЯке намонд кунун з-он ҳама, бисуду бирехт,\nЧӣ наҳс буд? Ҳамоно, ки наҳси Кайвон буд.\nНа наҳси Кайвон буду на рўзгори дароз,\nЧӣ буд? Ман бигўям: қазои Яздон буд.\n\nБаъдан, шоир масъалаи ҳамеша дар ҳаракат будани одаму оламро ба қалам медиҳад. Рўдакӣ баъди омўхтани олами воқеӣ ба хулосае омадааст, ки олами моддӣ якранг набуда, ҳамеша дар гардиш аст.\nҶаҳон ҳамеша чу чашмест, гирд гардон аст,\nҲамеша то бувад оин-ш гирдгардон буд.\n\nСониян, дар қисмати сеюми қасида, саргузашти шахсии худи шоир нақл карда мешавад. Ў дар ин қисмат аз ҷавониву зебоии худ меболад. Дили шоир хазинаи ганҷи сухан буд, дар шеъру шоирӣ ном баровардааст, ҳамеша шоду хурсанду ғаму андўҳро намедонист.\n\nДилам хазонаи пурганҷ буду ганҷи сухан,\nНишони номаи мо мўҳру  шеър унвон буд.\nҲамеша шоду надонистаме, ки ғам чӣ бувад,\nДилам нишоту тарабро фарохмайдон буд.\n\nҚисмати чаҳоруми қасида мақому манзалати шоирӣ ва обрўву эътибори шоирро дар дарбори Сомониён фаро гирифтааст. Дар ин қисмат шоир ҳаёти гузаштаи худро бо оҳанги ғамангез таҳлилу баррасӣ менамояд. Ў ба дараҷаи султони шоирон расида, шоири Хуросон ва пешвои мирон будани худро чунин таъкид мекунад:\n\nШуд он замона, ки мўяш ба сони қатрон буд,\nШуд он замона, ки рўяш ба сони дебо буд.\nШуд он замона, ки ў шод буду хуррам буд,\nНишоти ў ба фузун буду ғам ба нуқсон буд.\nШуд он замона, ки шеъраш ҳама ҷаҳон бишнуфт,\nШуд он замона, ки ў шоири Хуросон буд.\n\nҚисмати панҷуми асар танҳо аз байте иборат аст, ки ифодакунандаи азобу кулфатҳои шоир будааст:\n\nКунун замона дигар гашту ман дигар гаштам,\nАсо биёр, ки вақти асою анбон буд.\n\nҲамин тариқ, Рўдакӣ аввалин устоди суханест, ки аз таҷрибаи рўзгор ҳарф задааст. Ў дар ин соҳа муаллиме будааст, ки ҳама бояд аз ў дарси ибрат мегирифтанд.\n\nГуфтан бамаврид аст, ки мактаби ахлоқии шоир барои ҳамаи шоирону адибони баъдина мақбул гардида, то имрўз низ аҳамияти пандомези худро аз даст надодааст. Эътибори устод Рўдакӣ дар қаламрави форсизабонони ҷаҳон беназир мебошад."
      },
      {
        "title": "Абулқосим Фирдавсӣ ва  «шоҳнома»-и ў",
        "content": "\n\nАбулқосим фарзанди Ҳасани Тўсӣ, ки дар таърихи адабиёт бо номи Фирдавсӣ маълуму машҳур гардидааст, аз бузургтарин шоирони форсу тоҷик маҳсуб мешавад. Абулқосим Фирдавсӣ соли 934 дар деҳаи Божи шаҳри Тўс дар оилаи заминдори калон ба дунё омадааст. Аз тинҷиву оромии даврони худ истифода намуда, ба омўхтани илмҳои замонааш машғул шудааст. Ў дар мактаб ва мадраса хуб таҳсили илм карда, забонҳои арабӣ ва паҳлавиро аз бар менамояд. Дар санъат ва ҳунарҳои тирандозӣ, шамшерзанӣ, асптозӣ ва шатранҷбозӣ устоди беҳамто буд. Фирдавсӣ дар кўдакӣ дар дил орзуи навиштани достонҳои қаҳрамониро мепарварид. Ў, ки соҳиби малакаву истеъдоди баланд буд, аз овони хурдсолӣ ба ҷаъмоварии қиссаву ривоятҳо ва асотири халқи худ машғул шуд. Ҳамин тариқ, Абулқосим Фирдавсӣ бо ташвиқу тарғиби дўстонаш ба навиштани асари бузурги худ «Шоҳнома» оғоз намуд.\n\nАбулқосим Фирдавсӣ барои эҷод намудани «Шоҳнома»-и безаволи хеш зиёда аз сӣ соли умри пурбаракати худро сарф намудааст:\n\nБасе ранҷ бурдам дар ин сол сӣ,\nАҷам зинда кардам бад-ин порсӣ.\n\n«Шоҳнома»-и Фирдавсӣ асари бузург буда, ғояҳои ватандўстӣ ва фикру андешаҳои пандуахлоқиро фаро гирифтааст, Достонҳои «Шоҳнома» ҳамчун асари таърихиву қаҳрамонӣ дорои 60 ҳазор байт буда, аз нигоҳи мавзўъ ва мундариҷа дар таърихи адабиёти ҷаҳон беназир аст. «Шоҳнома» бо васфу ситоиши хирад, олами ҳастӣ, бо ситоиши пайғамбар ва васфи Султон Маҳмуд оғоз мешавад, ки таърихи шоҳони Эронро аз Каюмарс то Яздигурди-III фаро мегирад. Достонҳои «Шоҳнома» асари калонҳаҷм буда, аз се қисм иборат мебошад. Қисми аввали достон қиссаҳои асотирӣ, паҳлавонӣ, таърихиро дар бар мегирад. Қисми дуюми достонҳои «Шоҳнома» аз паҳлавонӣ ва корнамоиҳои Рустам ва ҳампешагони ў қиссаву ривоят мекунад, ки хеле ҷолиб аст. Қисми сеюми достон ҳодисаву воқеаҳои таърихиро дар бар мегирад, ки дар бораи урфу одат, расму русум ва таърихи шоҳони гузашта нақл менамояд.\n\nФирдавсӣ дар «Шоҳнома»-и хеш ба ҳама мавзўъҳо: некиву накўкорӣ, лутфу тараҳҳум, ғамхорӣ дар ҳаққи падару модар, донишу хирад, ватандўстӣ, муҳофизати ватан дахл намудааст. Абулқосим Фирдавсӣ дар таърихи адабиёти форсу тоҷик ба сифати яке аз пайғамбарони шеъру адаб эътироф гардидааст. «Шоҳнома»-и ў бемуболиға яке аз намунаҳои беҳтарини достонҳои қаҳрамониву таърихӣ буда, таърихи миллати моро бо тамоми бурду бохташ инъикос менамояд.\n\nҚайд кардан лозим аст, ки Абулқосим Фирдавсӣ ва достонҳои «Шоҳнома»-и ў дар таърихи адабиёти ҷаҳонӣ шўҳрати бузург дорад. Фирдавсӣ дар достони худ ба беҳтарин хусусиятҳои неки инсонӣ, ба монанди некию накўкорӣ, инсондўстӣ, ватанпарастию ватандўстӣ аҳамият дода, мавзўи хирад ва хирадмандиро дар ҷойи аввал мегузорад, ки дар ҷомеаи имрўзаи мо барои насли наврас аҳамияти тарбиявию аҳлоқӣ дорад:\n\nХирадманд бошу беозор бош,\nҲамеша забонро нигаҳдор бош.\n\nФирдавсӣ бо эҷод намудани асари безаволи «Шоҳнома» ба бақо мондани забони миллии мо саҳми босазое гузоштааст. Аз нигоҳи Фирдавсӣ некӣ кардан аз хислатҳои беҳтарини инсон ба шумор меравад.\n\nМо боварӣ дорем, ки достонҳои «Шоҳнома» ҳамчун асари таърихиву қаҳрамонӣ дар даврони муосири мо хизмати бузурге хоҳад кард."
      },
      {
        "title": "Достони «кова ва заҳҳок»",
        "content": "\n\nАблуқосими Фирдавсӣ ҳамчун сарояндаи достонҳои безаволи «Шоҳнома»дар таърихи адабиёти классикии форсии тоҷикӣ ва ҳамчунин дар таърихи адабиёти ҷаҳон шўҳрати бузург касб кардааст.\n\nФирдавсӣ дар овони ҷавонӣ ба омўхтани илму дониш шавқу завқи зиёде доштааст. Аз ин рў, дар андак муддат тамоми илмҳои замонаашро аз худ менамояд. Ў сарояндаи яке аз достонҳои бузурги қаҳрамонӣ-  «Шоҳнома» буда,  дар таърихи адабиёти ҷаҳон ҳамчун ҳамосасаро маълуму машҳур гардидааст.\n\nДостонҳои «Шоҳнома» ранҷу заҳматҳои зиёда аз сивупанҷсолаи шоирро фаро гирифтааст. Шоир барои эҷоди ин асари калонҳаҷм тамоми дороии хешро сарф намудааст. Вале, мутаассифона, шоҳ Маҳмуди Ғазнавӣ ба фикру андешаи бадхоҳон гўш дода, ба «Шоҳнома»-и Абулқосим Фирдавсӣ беэътиборӣ зоҳир намуд ва бар ивази ҳама он ранҷу заҳматҳои кашидаи шоир ба ў музди ночизе дод.\n\n«Шоҳнома» достонҳои қаҳрамонӣ буда, аз бахшҳои гуногун иборат мебошад. «Шоҳнома» аз якчанд достонҳои таърихиву қаҳрамонӣ иборат мебошад, ки яке аз муҳимтарини онҳо достони «Кова ва Заҳҳок» мебошад. Фирдавсӣ дар достони «Кова ва Заҳҳок» муборизаи халқи меҳнаткашрро бо роҳбариву сарварии Кова ба муқобили Заҳҳоки ситампешаву мазлум тасвир намудааст. Ғояи асосии достон муборизаи қувваҳои некӣ бар зидди қувваҳои бадӣ ба ҳисоб меравад. Дар достон Заҳҳоки золим, Коваи оҳангар, писаронаш ва халқи меҳнаткаш қаҳрамонони асосӣ маҳсуб мешаванд.\n\nЗаҳҳок бо таъсири қувваҳои бадӣ падари худро ба қатл мерасонад ва баъд аз он ба сари тахт менишинад. Баъди он ки Аҳриман аз китфҳои Заҳҳок бўса мекунад, аз ду китфи ў мор мебарояд. Морҳо ба сари Заҳҳок ҳамла меоваранд. Аҳриман ба Заҳҳок ҳамчун табиб маслиҳат медиҳад, ки ҳар рўз морҳоро бо мағзи сари ду ҷавон зиёфат диҳад. Фикру андеша ва мақсаду муроди Аҳриман аз ин маслиҳат он буд, ки тухми инсонро аз рўйи замин нобуд кунад. Ҳамин тавр морони Заҳҳокро парвариш мекунанд. Халқи бечора ба танг меояд. Кова, ки ҳабдаҳ писари худро аз даст дода буд, пешдомани чармини худро ливо сохта,  халқи меҳнаткашро ба мубориза даъват менамояд. Саранҷом, Кова ғалаба мекунад.\n\nФирдавсӣ Заҳҳокро ҳамчун шахси золим, фарзанди нохалаф, рамзи қувваи бадӣ ба қалам додааст. Дар образи халқ бошад, қувваи бузургу мағлубнопазирро инъикос намудааст. Шоир дар образи Кова шахси бузургу тавоноро тасвир кардааст. Фирдавсӣ ғалабаи Коваро бо кўмаку дастгирии ҳалқи меҳнаткаш тасвир намуда, қудрат ва тавоноии халқи оддиро хеле бузург мешуморад."
      },
      {
        "title": "Достони «рустам ва сўҳроб»",
        "content": "\n\nФирдавсӣ аз зумраи он сухансароёнест, ки назми офаридаи ў солҳову асрҳост, ки шўҳрати ҷаҳонӣ касб намудааст. Фирдавсӣ соли 934 дар шимоли шарқии Эрон, яъне дар деҳаи Божи вилояти Тўси Хуросон ба дунё омадааст. Шоир ҳангоми таҳсил дар мадраса ба шеъру шоирӣ, адабиёт ва бахусус ба таърихи қиссаву ривоятҳои қаҳрамонӣ шавқу ҳаваси беандоза доштааст. Давраи кўдакӣ ва овони ҷавонии Фирдавсӣ ба замони ҳукмронии Сомониён рост меояд.\n\n«Шоҳнома» асари безаволест, ки хизмати 30-35-солаи шоирро дар худ таҷассум менамояд. Фирдавсӣ дар синни 37-солагӣ ба навиштани достонҳои «Шоҳнома» оғоз намудааст.\n\nҚайд кардан бамаврид аст, ки «Шоҳнома»-и Фирдавсӣ дар асоси маъхазҳо ва қиссаву ривоятҳои қадима суруда шудааст. «Шоҳнома» достонҳои зиёдеро дар бар мегирад. Яке аз достонҳои машҳури он «Рустам ва Сўҳроб» буда, аз нигоҳи мазмун ва мундариҷа хеле баланду таъсирбахш мебошад:\n\nКунун разми Сўҳробу Рустам шунав,\nДигарҳо шунидастӣ, ин ҳам шунав.\nЯке достон аст пуроби чашм,\nДили нозук аз Рустам ояд ба хашм.\n\nДостон чунин оғоз мешавад: Рустам ба шикор мебарояд. Дар аснои шикор хаста шуда, мехоҳад каме истироҳат кунад. Ўро хоб мебарад. Рустам аз хоб бедор шуда, Рахши худро намеёбад. Бо хотири парешону табъи хира дар ҷустуҷўи асп то ба шаҳри Самангон меравад. Шоҳи Самангон ўро зиёфат медиҳад. Духтари шоҳи Самангон ғоибона ба Рустам ошиқ мешавад. Хулоса, онҳо бо ҳам хонадор мешаванд ва танҳо як шаб бо ҳам буданд.\n\nАз онҳо кўдаке ба дунё меояд. Сўҳроб ҳамчун ҷавони тануманд ба воя мерасад. Дар ин миён ҳодисаву воқеаҳои зиёде рух медиҳанд. Сўҳроб падари худро хеле ҷустуҷў мекунад. Бо макру фиреб ва ҳиллаву найранги душманон падару писари ноогоҳ аз ҳамдигар бо якдигар разм менамоянд. Разми онҳо дурудароз давом мекунад. Сипас, Сўҳроб аз дасти падараш кушта мешавад. Рустами ҷаҳонпаҳлавон нишони худро дар банди дасти ў дида, доду фиғон мекунад. Сўҳроб аз ҷаҳон гузашт. Аз марги Сўҳроб модараш Таҳмина огоҳӣ ёфта, пас аз як сол  дар ғами фарзандаш аз дунё гузашт.\n\nРустам яке аз симоҳои марказии достони «Шоҳнома» ба ҳисоб меравад. Рустам ҳамчун ҷаҳонпаҳлавон ҳамеша хоку ватани худро аз душманони аҷнабӣ муҳофизат мекард. Рустам қаҳрамони бемонанд будааст. Рустам ҳамчун одами ҳақиқӣ халқу миллати худро дўст медошт. Рустам марди бебок, инсони хирадманд ва ҷавони тануманду бемонанд тасвир ёфтааст. Ў барои ваҳдати миллӣ ва нигаҳдории обу хоки ватанаш доимо омода аст. Рустам дорои ҳамагуна хислатҳои неки инсонӣ буда, бахшандаву некхоҳ аст. Шоир ба воситаи симои Рустами паҳлавон фикру андешаҳои ватандўстонаи худ, дўст доштани ватан, нигоҳ доштани ягонагии обу замини кишварашро ифода кардааст.\n\nШоир Сўҳробро низ монанди падараш қаҳрамони бемисл ба қалам додааст. Сўҳроб паҳлавони тануманд башад ҳам, вале дар зиндагӣ камтаҷриба буда, ҳанўз аз ҳиллаву найрангҳои душманон хабар надорад. Аз як тараф Сўҳроб ҷавони нотарсу далер, хайрҳову покният аст. Ба ҳамаи ин нигоҳ накарда, ў ҷавони сода будааст. Ҳамаи инро хулоса карда, гуфтан лозим аст, ки шоир масъалаи ҷанг, ҷангҷўён, кинаву адоват, ҳиллаву найрангҳои замонаро маҳкум намудааст. Шоир ба тарафдорони ҷанг ва ҷангҷўён лаънат мехонад.\n\nМасъалаи дигаре, ки шоир мавриди таҳлилу баррасӣ қарор додаст, ин риёкориву фитнаангезист.\n\nФирдавсӣ тарғибу ташвиқ мекунад, ки мо имрўзиён бояд аз хатои пешиниён сабақ бигирем ва барои якпорчагии ватани худ ҳамеша саъю кўшиш намоем.  "
      },
      {
        "title": "Таҳлили достони «сиёвуш»",
        "content": "\n\nФирдавсӣ дар таърихи адабиёт бо достонҳои безаволи «Шоҳнома»-и худ шўҳрати ҷаҳонӣ касб намудааст. Ў аз аҳли ашрофзодагони заминдори замони худ будааст. Абулқосим Фирдавсӣ соли 934 ба дунё омада, соли 1020 аз олам даргузаштааст. Фирдавсӣ тамоми ҳаёти худро ба навиштани «Шоҳнома» сарф намудааст. «Шоҳнома» достонҳои қаҳрамонӣ мебошад.\n\nДостони «Сиёвуш» яке аз достонҳои машҳури «Шоҳнома»-и Фирдавсӣ маҳсуб мешавад. Сарчашма ва асоси пояи ин достонро ривоятҳои қадимии гузаштагонамон ташкил медиҳад. Аз рўйи гуфтаи сарчашмаҳои пешин, Сиёвуш ҳамчун худои наботот ва киштзорҳо эътироф шудааст. Ў аз дасти қувваҳои бадӣ кушта мешавад.\n\nФирдавсӣ ин достони худро низ бо васфу ситоиши хирад оғоз менамояд:\n\nСухан чун баробар шавад бо хирад,\nРавони сароянда ромиш барад.\n\nСиёвуш фарзанди шоҳ Ковус буда, дар назди Рустами паҳлавон ба воя расидааст. Ў даврони кўдакиашро дар муҳити деҳотиён, дар зери сарпарастии Рустам мегузаронад. Дар симои Сиёвуш, шоир тамоми хислатҳои неки инсонӣ, некўӣ, росткорӣ, ҳақиқатпарастӣ, ҳақиқатгўӣ ва зебоиро тасвир намудааст. Ў муддате ба дарбори падар меояд. Вале одобу ахлоқи дарбориён ба ў писанд намеояд. Ў аз фитнаву дасисаҳои дарбориён хабар меёбад.\n\nСиёвуш дар достон ҳамчун ҷавони ҷавонпаҳлавон, хирадманд, далеру қавиирода ба қалам дода шудааст. Бо вуҷуди ҳамаи ин далерию паҳлавонӣ Сиёвуш шахси ҷангҷўй нест. Ў табиатан ҷавони инсондўст ва халқпарвар будааст. Сиёвуш тарафдори ободии ёру диёр мебошад. Умуман, шоир дар симои Сиёвуш хирадмандӣ, хоксорӣ, сулҳҷўӣ, ростқавлию росткорӣ, накўӣ ва зебоӣ барин хислатҳои неки инсониро ҷамъбаст намудааст.\n\nСимои Пирон дар достон ҳамчун марди корозмуда, пири хирадманд ва шахси бомулоҳиза тасвир ёфтааст. Ў ҳамеша тарафдори сулҳу салоҳ буда, мехоҳад ҳамеша сулҳу сафо барқарор бошад.\n\nФарангис зани покдомани вафодор,  зебо буда, ҳамчун симои  зани оқилаву фарзона тасвир ёфтааст.\n\nСудоба баръакси Фарангис зани бадахлоқу ҳиллагар, маккору хиёнаткор инъкос ёфтааст. Судоба барои ба мақсади зишти худ расидан аз ҳеҷ як бадӣ рўй намегардонад.\n\nКовус шоҳи ишратпараст, тезхашм зудбовар ва ҷангҷўй аст. Ковус ба корҳои давлатдорӣ аҳамият намедиҳад. Ковус шоҳест, ки хун рехтану ганҷу сарват ба даст оварданро боиси шавкату шўҳрати шоҳӣ медонад.\n\nАфросиёб низ ҳамчун шоҳи хунхор, ҷангҷўй, мансабпараст, ҷафокор, аҳдшикан ба қалам дода шудааст. Хулоса, шоир дар симои Ковус ва Афросиёб шоҳони сабукфикр, ишратпараст, ҷафокор ва аҳдшиканро тасвир намуда, таъкид бар он мекунад, ки шоҳ бояд адолатпеша, ҳақиқатҷў ва  халқпарвар бошад.\n\nДар ҳақиқат, Фирдавсӣ дар адабиёти форсу тоҷик яке аз бузургтарин сарояндаи достонҳои қаҳрамонӣ ба ҳисоб меравад. Фирдавсӣ дар навиштани достонҳои таърихиву қаҳрамонӣ истеъдоди беназире доштааст. Шоир дар достони «Сиёвуш» барои нишон додани хислат ва ҳолату лаҳзаҳои гуногуни ҳаёти қаҳрамонҳо аз ҳамагуна воситаҳои тасвири бадеӣ устодона истифода бурдааст.\n\nДостони «Сиёвуш» асари фоҷиавӣ буда,  хонандаро мутаассир мегардонад. Фирдавсӣ ҳамчун шоири инсондўст ва ватанпарвар ҳангоми тасвири ҳодисаву воқеаҳо аз бисёр фикру андешаҳои пешқадам ва аз панду андарзҳои судманду ибратбахш, ки барои тарбияи насли наврас аҳамияти бузург дорад, ба таври фаровон истифода намудааст.  "
      },
      {
        "title": "Ақидаҳои ватандўстӣ ва пандуахлоқӣ дар «шоҳномаи»- и Фирдавсӣ",
        "content": "\n\nАбулқосим Фирдавсӣ соли 934 дар деҳаи хушманзараи Божи вилояти Тўси Хуросон ба дунё омадааст.\n\nМероси адабии шоир бою рангин буда, тамоми мавзўъҳои ҳаётиро фаро гирифтааст.\n\nАсари бузурги ў «Шоҳнома» дорои 60 ҳазор байт буда, дар давоми 30-35 соли ҳаёти ў эҷод карда шудааст. Шўҳрату эътибори Фирдавсӣ ва «Шоҳнома»-и ў хеле бузург буда, дар таърихи адабиёти ҷаҳон ҳамчун асари қаҳрамониву ҳамосӣ шўҳрати ҷовидонӣ касб намудааст. Фирдавсӣ дар «Шоҳнома»-и худ ба мавзўъҳои пандуахлоқӣ, ватандўстӣ, инсондўстӣ, некиву накўкорӣ, ростиву ростгўӣ, донишу хирад, ҷаҳолат, ситамкорӣ, ҳифзи ватан ва муҳаббат ба он аҳамияти бузург додааст.\n\nБа ақидаи Фирдавсӣ некиву накўкорӣ яке аз хислатҳои наҷиби неки инсонӣ ба шумор меравад. Ў ба аҳли башар  тавсия медиҳад, ки ба ҳамдигар меҳрубон бошанд ва ба якдигар танҳо некӣ кунанд. Зеро амали неки ҳар як шахс ҷовидонӣ аст:\n\nБиё, то ҷаҳонро ба бад наспарем,\nБа кўшиш ҳама дасти некӣ барем,\n\nНекиву накўкорӣ ба ақидаи шоир аз беҳтарин хулқу атвори инсонӣ ба шумор меравад:\n\nНабошад ҳаме неку бад пойдор,\nҲамон беҳ, ки некӣ бувад ёдгор.\n\nФирдавсӣ чунин андеша дорад, ки ҳар як аъмолро бо подоши мувофиқ қадр бояд кард:\n\nЧу некӣ кунад кас, ту подош кун,\nВ-агар бад кунад, низ пархош кун.\n\nВасфу ситоиши хирад, илму дониш дар «Шоҳнома»-и Фирдавсӣ дар ҷойи аввал меистад. Фирдавсӣ асари бузурги худ «Шоҳнома»-ро бо ситоиши хирад шурўъ намудааст. Донишу хирад ҳамчун чароғи раҳнамои ҳаёти инсонӣ одамонро ба роҳи рост ҳидоят мекунад. Сарчашмаи ҳамаи хушбахтиҳо ин ақлу хирад, дониш ба шумор меравад. Тавоноии ҳар як инсон, обрў ва эътибори ў маҳз ба илму дониши ў вобастагии қавӣ дорад:\n\nТавоно бувад, ҳар кӣ  доно бувад,\nБа дониш дили пир барно бувад.\n\nХирадро аз тамоми фазилатҳои инсонӣ беҳтару болотар мешуморад:\n\nХирад афсари шаҳриёрон бувад,\nХирад зевари номдорон бувад.\n\nФикру андешаҳои ватандўстӣ дар «Шоҳнома»-ў мавқеи муҳим дорад. Ҳар як инсон ҳамчун шахси ватанпарвару ватандўст бояд барои муҳофизати марзу буми кишвару ватани худ ҳамеша омода бошад:\n\nНигаҳ кун бад-ин лашкари номдор,\nҶавонони шоистаи корзор.\nЗи баҳри бару буму фарзанди хеш,\nЗану кўдаки хурду пайванди хеш.\nҲама сар ба сар тан ба куштан диҳем,\nАз он беҳ, ки кишвар ба душман диҳем.\n\nНафрату кинаву адовати беандоза нисбат ба душман яке аз хусусиятҳои аввали ватандўстӣ ба шумор меравад:\n\nҲама размро дил пур аз кин кунем,\nТани душманон ҷои зубин кунем.\n\nХулоса, аз эҷод намудани достонҳои «Шоҳнома» муддати зиёде гузашта бошад ҳам, вале то имрўз аҳамияти тарбиявии ахлоқии худро гум накардааст. Ҳаминро бояд таъкид намуд, ки «Шоҳнома»-и Фирдавсӣ дар рўзгори мо барои тарбияи насли имрўза, бахусус ҷавонон аз аҳамият холӣ нест:\n\nХирадманд бошу беозор бош,\nҲамеша забонро нигаҳдор бош.  "
      },
      {
        "title": "Вазъияти илмӣ, маданӣ дар асрҳои xi-xii",
        "content": "\n\nҚайд кардан лозим аст, ки ҳанўз дар оҳири асри X Мовароуннаҳр ва Хуросон ба майдони ҷанг ва қатлу ғорат табдил ёфта буданд. Дар натиҷаи авҷ гирифтани муборизаҳои дохилӣ ва пуриқтидор гардидани қабилаҳои кўчманчии турк давлати Сомониён аз байн рафт.\n\nБаъдан як марказе ба миён омад, ки касони бесавод, бемаърифат худро олим тарошида, бо ришваю пора ба мансабҳои бузурги динӣ мерасиданд.\n\nДар мадрасаҳо танҳо улуми динӣ таълим дода мешуд. Омўхтани илмҳои фалсафа, ҳандаса ва ситорашиносӣ манъ карда шуд. Илмҳои дақиқ ва солим ба ҳар роҳ таъқиб ва таълими онҳо пешгирӣ карда шуда, ба таълимоти олимони донишманд Форобӣ ва Абўалӣ ибни Сино ҳамлаҳо оварда мешуд. Илми ситорашиносиро танҳо ходимони дин ва бошандагони расадхонаҳои давлатӣ меомўхтанд. Дар асрҳои XI-XII илми таърих ба бисёр дастовардҳои бузург ноил шудааст. Дар асрҳои XI-XII дар шаҳрҳои Бухорову Самарқанд, Тирмиз, Урганҷ, Марв, Ҳирот, Нишопур ва Исфаҳон, ки дар он ҷойҳо адабиёти тоҷику форс равнақу ривоҷ дошт, санъати меъморӣ хеле тараққӣ кард. Сохтмони кохҳо, қасрҳо, масҷиду мадрасаҳо, оромгоҳҳо корвонсаройҳо ва манораҳо хуб ба роҳ монда шуд. Ҳунарҳои бофандагӣ, кулолӣ, маъдангудозӣ ва сангтарошиву кандакорӣ дар авҷ будаанд.\n\nДоираи адабии шаҳри Бухоро бо аз байн рафтани давлати Сомониён пароканда шуд. Олимону донишмандон ва шоирону адибон ба чор тараф гурехтанд. Шаҳри Бухоро дар натиҷаи истилою ғорати кўчманчиён валангор шуда буд. Дар замони давлатдории Ғазнавиён чандин маротиба доираҳои адаби ташкил шудаанд, вале ҳамаи онҳо аз байн рафтаанд.\n\nДар ин давра адабиёти форсу тоҷик аз доираҳои кишварҳои тоҷикнишин берун омада, то ба Ҳиндустон расид. Доираҳои адабии пурқувват дар асрҳои XI-XII дар шаҳрҳои Ғазнин, Марв, Самарқанд, Исфаҳон, Нишопур, Табрез, ва Ганҷа ба фаъолият шурўъ намудаанд. Аксарияти ин доираҳои адабӣ дарборӣ, ҳисоб мешудаанд. Намояндагони бузургу барҷастаи адабиёти асрҳои XI-XII Унсурӣ, Фаррухӣ, Манучеҳрии Домғонӣ, Носири Хисрав, Масъуди Саъди Салмон, Умари Хайём, Муиззӣ ва Низомии Ганҷавӣ буданд. Шоирони ин давр ба анъана ва мазмуни ашъори Рўдакию Дақиқию Фирдавсӣ пайравӣ мекардаанд. Шаклҳои асосии назми асрҳои XI-XII аз маснавӣ, қасида, ғазал, рубоӣ иборат буданд. Хусусияти аввалини адабиёти асрҳои XI-XII он буд, ки ҳаҷму нуфузи адабиёти дарбор дар ҳаёти адабиву илмӣ хеле зиёд шуд. Хусусан қасидасароӣ дар ин давра хеле инкишоф ёфт.\n\nДар ин давра насри бадеӣ низ хеле инкишоф ёфт. Асарҳои насрии ин давра берун аз дарбор эҷод шудаанд. Забони асарҳои насрии асри XI-XII соддаву равон буда, аз забони насри асри X кам фарқ мекард. Дар ин асарҳо мақсаду маром ба тарзи оддӣ, фаҳмо ва барҷаста ифода гардидааст. Ҳамаи ин асарҳо бо забони асили тоҷикӣ офарида мешудаанд. Яке аз намунаҳои хуби ин гуна асарҳо «Қобуснома» мебошад. Баъдан насри асрҳои XI-XII бо назм омехта гардид ва порчаҳои шеърӣ низ дар онҳо иқтибос мешуданд. Майли шоирону адибон ба офаридани асарҳои пандуахлоқӣ, таърихӣ ва илмӣ зиёд мегардид. Намунаҳои барҷастаи насри ин давра: «Сафарнома», «Қобуснома», «Калила ва Димна», «Синдбоднома», Самаки Айёр» мебошанд.\n\nТарғибу адлу инсоф, донишу хирад, даъват ба кори хайр, некиву накўкорӣ дар адабиёти насрии асри XI-XII бештар дида мешавад. Дар баробари рушду инкишофи ғояҳои мардумӣ дар адабиёти асрҳои XI-XII таназзули назми дарбор низ ба назар мерасад.  "
      },
      {
        "title": "Абўалӣ Ибни Сино ва эҷодиёти ў",
        "content": "\n\nШайхурраис Абўалӣ ибни Сино дар таърихи адабиёти классикии форсии тоҷикӣ ва дар таърихи тамаддуни умумибашарӣ ҳамчун файласуф, риёзидон, физикдон, ситорашинос ва табиби ҳозиқ маълуму машҳур гардидааст. Абўалӣ ибни Сино соли 980 дар деҳаи Рометани наздикии Бухоро ба дунё омада, соли 1037 дар шаҳри Ҳамадони Эрон вафот кардааст.\n\nИбни Сино аз овони хўрдсолӣ ба илму дониш шавқу завқи беандозае доштааст. Бинобар ин, аз овони кўдакӣ тамоми илмҳои замонаашро аз худ мекунад. Дар синни даҳсолагӣ китоби муқаддаси «Қуръон»-ро аз бар карда будааст.\n\nАбўалӣ ибни Сино ба илми тиб майли зиёд дошт. Ў дар синни 16-солагӣ ба табобати беморон шурўъ кард. Мегўянд, ки Абўалӣ замоне Нўҳ бинни Мансури Сомониро табобат кардааст. Бар ивази хизмати худ танҳо мехоҳад, ки аз китобхонаи салтанатии шоҳ истифода намояд. Ҳамин тариқ, Абўалӣ аз ин ганҷинаи маърифат хеле истифода намуда, асарҳои бузург офарид.\n\nМероси адабии шоир бою рангин мебошад. Абўалӣ ибни Сино зиёда аз 400 асар офаридааст, ки бузургтарини онҳо «Қонуни тиб», «Донишнома», «Китобуннаҷот», «Кутобушшифо» ба шумор мераванд. Китобҳои ба мавзўи тиб бахшидаи ў «Қонуни тиб»«Китобушшифо» ва «Донишнома» дар мамлакатҳои Шарқ ва Ғарб ҳамчун китоби дарсӣ ба донишҷўён таълим дода мешаванд.\n\nАз ҳаёт ва рўзгори ин марди хирадманд қиссаву ривоятҳои аҷибе то ба мо расидааст, ки аз бузургии ин ҳакими донишманд гувоҳӣ медиҳад. Худи шоир дар кишварҳои Ғарб бо номи Авитсена маълуму машҳур гаштааст. Китоби «Қонуни тиб»-и Абўалӣ ибни Сино бошад, имрўз ҳамчун китоби рўимизии табибони Ғарб ва ҳаводорони илми тиб маҳсуб дониста мешавад.\n\nАбўалӣ ибни Синоро ҳамчун шоири рубоисаро низ хуб мешиносанд.\n\nРубоиҳои ў дар мавзўъҳои мухталиф эҷод шудаанд. Шоир ҳамчун табиб ба ҳама дардҳову ранҷҳо даво ёфтааст. Танҳо дар масъалаи марги инсон ноилоҷ мондааст:\n\nАз қаъри гили сияҳ то авҷи Зуҳал,\nКардам ҳама мушкилоти гетиро ҳал.\nБерун ҷастам зи банди ҳар макру ҳиял,\nҲар банд кушода шуд, магар банди аҷал.\n\nБаъзе аз ҳамасрони шоир нисбат ба ў дар дилашон кинаву адоват мепарвариданд ва ўро кофир мехонданд. Бузургии имони худро дар назди эшон собит намуда мегўяд:\n\nКуфри чу мане газофу осон набувад,\nМаҳкамтар аз имони ман имон набувад.\nДар даҳр чу ман якеву он ҳам кофир,\nПас дар ҳама даҳр як мусулмон набувад.\n\nДар бораи дўстиву рафоқат фикру андешаҳои ҷолиб дорад. Таъкид менамояд, ки дар шинохт ва интихоби дўст эҳтиёткор будан лозим аст:\n\nБо душмани ман чу дўст бисёр нишаст,\nБо дўст набоядам дигар бор нишаст.\nПарҳез аз он шакар, ки бо заҳр омехт,\nБигруз аз он магас, ки бар мор нишаст.\n\nЧунин рубоиҳое, ки мазмуни пандуахлоқӣ доранд, дар эҷодиёти шоир хеле зиёданд. Ақидаҳои пандуахлоқии шоир аҳамияти тарбиявии ахлоқӣ дошта, барои тарбияи насли имрўза аз аҳамият холӣ нест.  "
      },
      {
        "title": "Ҳаёт ва фаъолияти Унсурулмаолии Кайковус",
        "content": "\n\nУнсурулмаолии Кайковус яке аз намояндагони барҷастаи адабиёти асри XI ба ҳисоб меравад. Доир ба ҳолу аҳволи хонаводагии Унсурулмаолӣ маълумоти зиёде нест. Аз рўйи гуфтаи сарчашмаҳо маълум мешавад, ки ў аз хонадони шахсони маърифатноку фозилу донишманд ба дунё омадааст. Унсурулмаолии Кайковус тахминан дар аввалҳои асри XI дар яке аз вилоятҳои кўҳистони Эрони Шимолӣ таваллуд шуда, то солҳои 90-ум умр ба сар бурдааст. Бобо ва падари Унсурулмаолӣ низ аз шахсони маърифатноки замонаш будаанд. Аз ин рў, падараш саъю кўшиш намудааст, ки фарзандаш аз илмҳои пешқадами замонаш бархўрдор бошад. Падараш кўшиши зиёде ба харҷ дода, донишмандони замон ва ҳунармандони соҳаҳои мухталифро барои таълиму тарбияи фарзанди худ ҷалб намудааст. Унсурулмаолӣ як замон бо таъсири таълимоти Абўалӣ ибни Сино ба омўзиши илми тиб низ машғул шудааст. Ғайр аз ин, илмҳои пешрафтаи замони худ нуҷумшиносӣ, ҳайат, шеър ва илми мусиқиро низ фаро гирифтааст. Ҳамин тариқ, Унсурулмаолии Кайковус аз илму донишҳои замони хеш хуб баҳраманд шудааст.\n\nАз мероси адабии шоир ба мо асари бузурги ў «Қобуснома» расидааст, ки дар таърихи адабиёти классикӣ бо номи «Насиҳатнома» низ маълуму машҳур аст. Унсурулмаолии Кайковус шахси пуртаҷрибаву донишманд будааст, аз ин рў таҷрибаи рўзгор ва панду ҳикматҳои хешро дар асараш «Қобуснома» ҷамъоварӣ намудааст.\n\nҚайд кардан бамаврид аст, ки Унсурулмаолӣ анъанаи падари худро давом дода, барои тарбия ва таълими фарзанди худ- Гелоншоҳ насиҳатномае мураттаб месозад, ки бо номи «Қобуснома» маълуму машҳур шудааст. Баъд аз мутолиаи ин асар  хонанда ба хулосае меояд, ки дар ҳақиқат, Унсурулмаолӣ як шахси фозилу донишманд, таҷрибадида, ҷаҳондида ва хирадманд будааст.\n\n«Қобуснома» дар таърихи адабиёти классикии форсии тоҷикӣ ҳамчун асари тарбиявии аҳлоқӣ шинохтаву эътироф шудааст. «Қобуснома» дорои 44 боб буда, ҳар яке аз бобҳо ба масъалаҳои мухталифи ахлоқу одоб, расму ойин, рўзгордорӣ, оилаву оиладорӣ, таҳсили илму дониш, омўзиши касбу ҳунар, варзиш, давлату давлатдорӣ ва доир ба дигар масъалаҳои ҳаётӣ бахшида шудааст. Асар аз ҳикоятҳои хурд-хурд иборат аст, ки шоир онро аз эҷодиёти худи мардум ҷамъоварӣ намудааст. Унсурулмаолӣ аз ҳаёту саргузашти хеш, аз осори бадеиву таърихӣ низ нақлу ривоятҳо овардааст. Кайковус дар бобҳои асари худ масъалаҳои зулму золимӣ, ҷаҳлу ҷоҳилӣ, макру фиреб. мағрурию худписандӣ, кинаву бадгўӣ, ҷабру ситамро маҳкум намуда, дар баробари ин дўстию рафоқат, некиву накўкорӣ, ростиву росткорӣ, мардиву ҷавонмардӣ, саховатмандӣ ва дигар хусусиятҳои ҳамидаи неки инсониро ситоиш намуда, тарғибу ташвиқ менамояд. Ў, ки худ донишманд буд, ба фарзанди хеш низ тарбия медиҳад, ки илму дониш, касбу ҳунар омўзад, то дар зиндагӣ хориву зориро набинад. Ҳаёти мо саросар панд аст, таҷриба аст. Бинобар ин нависанда таъкид бар он менамояд, ки мактаби ҳаёт таҷрибаҳои ибратомўз дорад ва мо бояд аз онҳо бо маҳорати калон истифода намоем. Тавре гуфтем, мавзўъҳои баҳси «Қобуснома» мухталифанд ва дорои аҳамияти тарбиявӣ мебошанд. Дар боби некиву накукорӣ сухан ронда мегўяд, ки то тавонӣ некӣ кун ва ҷаҳд кун, то касеро наёзорӣ. Агар дидори инсон хуб бошад, бояд рафтору кирдораш низ чунин бошад. Дар мавриди сухан гуфтан бар он ақида аст, ки пеш аз сухан гуфтан, аввал андеша бояд кард. Суханро бузург дон, суханро рост гўй, ҳеҷ гоҳ сардсухан мабош, ки аз сухани бад душманӣ рўяд. Дар боби пириву ҷавонӣ сухан ронда, таъкид менамояд, ки ба қадри пириву ҷавонӣ бояд расид, зеро ки ин неъматест бебаҳо.\n\nХулоса, нависанда дар асари худ аз забони бузургон чун Анўшервон, Бузургмеҳр, Афлотун, Суқрот панду ҳикматҳои судманд баён намуда, мардумро ба роҳи рост ҳидоят менамояд. Гуфтан ҷоиз аст, ки панду ҳикматҳо ва ҳикоятҳои насиҳатомези «Қобуснома» барои хурду бузург, чи дар гузашта ва чи дар замони имрўз аз аҳамият холӣ нест. Месазад, ки ин китоб ҳамчун дарси одобу ахлоқ дар мактабҳои таҳсилоти ҳамагонии мо ҳамчун фанни алоҳида таълим дода шавад. Зеро одобу ахлоқи хуб нисфи ҳусн аст.  "
      },
      {
        "title": "Ҳаёт ва фаъолияти Масъуди Саъди Салмон",
        "content": "\n\nМасъуди Саъди Салмон яке аз устодони бузурги адабиёти тоҷику форс буда, дар навиштани қасида истеъдоди баланде доштааст. Ў соли 1047 дар шаҳри Лоҳури вилояти Панҷоби Покистон ба дунё омадааст. Шоир дар Покистон таваллуд шуда бошад ҳам, бо забони форсии тоҷикӣ шеъру ғазалу қасида эҷод намудааст. Ин забон дар он замон дар Ҳиндустону Покистон забони давлатӣ маҳсуб мешуд. Гузаштагон ва авлоду аҷдоди Масъуди Саъди Салмон аз шаҳри Ҳамадон будаанд. Падари ў аз аҳли фозилон ва донишмандони замони худ будааст. Падараш бо писари Масъуди Ғазнавӣ Султон Маҷдуд, ки ҳокими яке аз вилоятҳои Ҳиндустон таъин гардида буд, ба он ҷо сафар намуд. Бинобар ин Саъди Салмон муддате дар Ҳиндустон истиқомат кардааст. Масъуди Саъди Салмон як замон дафтардор ва сарҳисобчии девони давлатӣ низ будааст:\n\nШаст соли тамом хизмат кард,\nПадари банда Саъд бинни Салмон.\nГоҳ ба атроф будӣ аз аъмол,\nГоҳ ба даргоҳ будӣ аз аъён.\n\nТаҳсилоти ибтидоиро Масъуд дар назди падари худ гирифтааст. Баъдан ў низ ба корҳои давлатӣ ҷалб карда мешавад. Зиндагии шоир якранг набудааст, ў соли 1122 аз олам даргузаштааст.\n\nМасъуд аз хурдӣ ба адабиёт ва шеъру адаби форсӣ шавқу завқи зиёде дошт. Ў эҷодиёти худро хеле барвақт оғоз намуда, дар наср моҳир будааст:\n\nБа назму наср касеро гар ифтихор сазост,\nМаро сазост, ки имрўз назму наср марост.\nБа ҳеҷ вақт маро назму наср кам нашавад,\nКи назму насрам дур асту табъи ман дарёст.\n\nМероси адабии шоир бо эҷодиёти Рўдакӣ, Дақиқӣ, Унсурӣ ва Манучеҳрӣ пайванди ногусастание дорад. Масъуд бо шоирон ва адибони бузурги замони худ Саноӣ, Муиззӣ, Рашидии Самарқандӣ дўстиву рафоқат дошт.\n\nТавре Муҳаммад Авфӣ хабар медиҳад, аз Масъуд ба мо се девон боқӣ мондааст, ки бо забонҳои тоҷикӣ, арабӣ ва ҳиндӣ суруда шудааст.\n\nШоир якчанд сол зиндонӣ шудааст, бинобар ин як миқдор ашъори ў дар бораи ҳабсхона баҳс менамояд. Масъуди Саъди Салмон ранҷу кулфатҳои зиндонро бо зулму ситами ҳакимон вобаста медонад:\n\nТоре аз мўи ман сафед набуд,\nЧун ба зиндон малик маро биншонд,\nМондам андар балою ғам чандон,\nКи яке мўи ман сиёҳ намонд.\n\nТаъкид намудан бамаврид аст, ки шоир бо оҳу нола маҳдуд намешавад. Ў инсони некбину нексирате аст, ки дар ҷисму ҷони худ умеду орзу, мардиву ҷавонмардӣ ва инсондўстиро тарғибу ташвиқ менамояд:\n\nТо тавонӣ, макаш зи мардӣ даст,\nКи ба сустӣ касе зи марг нараст.\nҲар кӣ  ўро баланд мардӣ кард,\nТо ба рўзи  аҷал нагардад паст.\n\nМасъуди Саъди Салмон худ дар мардиву ҷавонмардӣ ва матонату сабру тоқат нисбат ба дармондагону мўҳтоҷон намунаи ибрат будааст. Аз ин рў, ранҷу кулфат, азобу хории зиндон ўро ноумед накардааст, рўҳан худро қавӣ нигоҳ медошт:\n\nАз фалак тангдил машав, Масъуд,\nГар фаровон туро биозорад.\nБад маяндешу сар чу сарв барор,\nГар ҷаҳон бар сарат фурў  орад.\n\nХизмати халқу ватан ва нафъ расондан ба мардуми оддиро вазифаи муқаддаси хеш меҳисобад:\n\nРўзе, ки роҳате нарасад аз ман,\nМар халқро,  зи умр напиндорам.\n\nАшъори шоир саропо панду ахлоқ аст. Аммо фикру андешаҳои пандуахлоқии шоир на танҳо оҳанги насиҳатӣ доранд, балки садои даъвати ҳақиқиро фаро гирифтаанд, ки хонандаро ба мубориза баҳри озодиву беҳбудӣ ҳидоят менамоянд.  "
      },
      {
        "title": "Ҳаёт ва фаъолияти Носири Хусрав",
        "content": "\n\nНосири Хусрав дар таърихи адабиёти форсу тоҷик ва аҳли илму адаби машриқзамин яке аз шоирону нависандагоне аст, ки дар давоми умри бобаракати худ бо назму наср асарҳои зиёде эҷод намудааст. Шоир дар бораи фаровонии асари хеш чунин фармудааст:\n\nМангар бад-ин заиф танам, з-он ки дар сухан,\n\nЗ-ин чархи пурситора фузун аст асар маро.\n\nНосири Хусрав, ки гоҳо худро Марвазӣ низ гуфтааст, соли 1004 дар шаҳри Қубодиён таваллуд шудааст.\n\nНосири Хусрав аз овони кўдакӣ ба илму дониш ва касбу ҳунар шуғл варзида, маълумоти ибтидоиро дар зодгоҳи худ касб намудааст. Шоир дар мадрасаҳои шаҳри Қубодиёну Балх ба омўхтани сарфу наҳви арабӣ, балоғату фасоҳат, тафсир, ҳадис, илоҳиёт ва монанди онҳоро омўхта, ба роҳи худомўзӣ илмҳои замони худ арўз, қофия, фалсафа, таърих, мусиқӣ, ҳисоб, ҳандаса, табиатшиносӣ ва забонҳои ҳиндиву юнониро низ аз худ намудааст.\n\nБаъдҳо Носири Хусрав ҳамчун яке аз шоирони маълуму машҳур ба корҳои маъмурии давлатӣ роҳ меёбад. Баъди табаддулотҳои давлатӣ Носири Хусрав ба сафари ҳафтсола мебарояд. Шоир баъд аз гурезогурезҳо ва оворагардиҳо ба яке аз мавзеъҳои Бадахшон бо номи Юмгон паноҳ мебарад. Носири Хусрав 25-соли ҳаёти худро дар Юмгон сипарӣ менамояд. Соли 1088 шоир бо хориву зориҳо дар ҳамон ҷо вафот мекунад.\n\nАз шоир ба мо мероси бой боқӣ мондааст. Яке аз онҳо «Сафарнома»-и ў мебошад, ки аҳамияти бузурги илмиву таърихӣ дорад. «Сафарнома» мушоҳида ва натиҷаи сафарҳои 7-солаи шоир будааст, ки бо забони соддаву равон навишта шудааст.\n\nАсари дигари Носири Хусрав «Девон»-и ў мебошад. Аз рўи маълумоти сарчашмаҳо аз шоир ду девон боқӣ мондааст, ки бо забонҳои арабию форсӣ таълиф гардидааст:\n\nИн фахр бас маро, ки ба ҳар ду забон,\n\nҲикмат ҳаме мураттабу девон кунам.\nҶонро зи баҳри мидҳати Олӣ Расул,\nГаҳ Рўдакиву гоҳе Ҳассон кунам.\n\nАз мавҷудияти девони арабии шоир то кунун хабаре нест. Девони манзуми шоир, ки ҷамъоварӣ шудааст, аз қасида, ғазал ва рубоӣ иборат аст.\n\nФаъолияти адабӣ ва шоирии ў асосан дар 25-солагӣ шурўъ шудааст. Мувофиқи ишораи Давлатшоҳи Самарқандӣ девони ашъори Носири Хусрав 30 ҳазор байтро дар бар мегирад. Ў аслан қасида сурудааст. Қасидаҳои шоир аз баъзе ҷиҳатҳо аз қасидаи ҳамзамонони худ ба куллӣ фарқ мекардааст. Дар қасидаҳои ў мадҳу ситоиши подшоҳон, васфи шароб дида намешавад.\n\nМаснавии «Сафарнома» яке аз асарҳои дигари шоир буда, дорои 300 байт аст. Мавзўъҳои асосии «Сафарнома»-ро масъалаҳои панду ахлоқ, некӣ, бурдборӣ, эҳсон, ҷавонмардӣ, меҳру вафо дар бар мегирад.\n\n«Рўшноинома»-и шоир дорои 592 байт аст, ки дар тўли як ҳафта таълиф шудааст. Дар асари мазкур масъалаҳои фалсафӣ аз қабили пайдоиши оламу одам, офариниши осмону ситораҳо, сифати камолоти инсон, тарзи бунёд ёфтани ҷомеаи инсонӣ, пайдо шудани давлат мавриди таҳлилу баррасӣ қарор гирифтаанд.\n\nУмуман дар осори шоир тамоми паҳлуҳои зиндагии ҷомеа мавриди омўзиш қарор дода шудааст. Носири Хусрав ба ҳамаи ин масъалаҳо аз диду назари инсондўстӣ назар афкандааст. Фикру ақидаҳои пешқадами шоир то ба имрўз низ дар байни мардум мавриди истифода қарор дода шудаанд, ки аз аҳамияти холӣ набудааст.  "
      },
      {
        "title": "Мундариҷаи ғоявии ашъори Носири Хусрав",
        "content": "\n\nНосири Хусрав дар баробари шоир буданаш дар адабиёти классикии форсу тоҷик ҳамчун ҳакими донишманд, донандаи хуби сарфу наҳви арабӣ, илоҳиётшиноси машҳур ва риёзидони беҳтарин ном баровардааст. Ў соли 1004 дар шаҳри Қубодиён таваллуд ёфтааст. Баъд аз таҳсили илм, дар синни 26- солагӣ ба даргоҳи Ғазнавиён роҳ ёфта, дар назди Султон Маҳмуд ва Султон Масъуди Ғазнавӣ хизмати давлатиро анҷом медодааст. Дар дастгоҳи давлатӣ нуфузи назаррасе доштааст. Аслу насаби шоир аз рўйи гуфтаи худи ў аз озодагон, яъне аз ашрофони заминдор будаанд. Шоир сафарҳои дурударозеро анҷом додааст. Баъди ҳамаи ин сафарҳо ба дараҷаи «Ҳуҷҷат», ки яке аз мансабҳои баланди мазҳаби исмоилиён буд, мушарраф гардидааст. Ҳакими бузург баъди ин ҳама сафарҳо ба шаҳри Балх баргашта, қариб 8 сол ба тарғибу ташвиқи ақидаҳои Исмоилиён шуғл варзидааст. Носири Хисрав то охири умри худ дар мавзеи Юмгондараи Бадахшон зиста, соли 1088 вафот кардааст.\n\nЭҷодиёти шоир доманадор буда, осори зиёдеро дар бар мегирад. Аз асарҳои шоир  то замони мо «Саодатнома», «Рўшноинома», «Сафарнома» расидааст. Ба ғайр аз ин шоир соҳиби «Девон» низ будааст, ки аз қасидаву ғазал иборат будааст. Шоир дар ғазалҳои худ мавзўъҳои чигунагии табиат, моҳияти олам, тақдири инсон ва ихтилофҳои замонаро мавриди баррасӣ қарор додааст. Аз ин хотир шоир бо парвардигори оламу одамиён баҳс намуда, ҳамаи ин бесарусомониҳоро аз ў медонад:\n\nНиҳоли фитна дар дилҳо ту киштӣ,\nДар оғози халоиқ офаридан.\n\nДар ҳақиқат Носири Хусрав ҷўяндаи ҳақиқат будааст. Дар ашъори шоир тасвири касбу ҳунар дар ҷои аввал меистад. Санъатварону косибону ҳунармандонро хушбахттарин инсонҳо мешуморад:\n\nБеҳ аз сонеъ ба гетӣ муқбиле нест,\nЗи касби даст беҳтар ҳосиле нест.\nБа рўз андар пайи сомони хеш аст,\nЧу шаб дар хона шуд, султони хеш аст.\n\nДар ашъори хеш шоир мақому манзалати аҳли кишоварзон, яъне деҳқононро хеле баланд бардошта, тамоми хуррамию ободии кишварро аз файзу баракати деҳқон медонад:\n\nБеҳ аз санои олам деҳқон аст,\nКи ваҳшу тайрро роҳатрасон аст.\n\nАз меҳнати ҳалоли деҳқон ҳама истифода мекунанд. Офаридгору халқи заҳматкаш ва ҳатто шоҳони замон ба ў мўҳтоҷанд:\n\nСари сонеъ ба гардун бас фароз аст,\nСалотинро ба саноон ниёз аст.\n\nИн ҳама санъату ҳунари деҳқони асилу заҳматкаш аст, ки кишвар гул- гул мешукуфад:\n\nҶаҳонро хуррамӣ аз деҳқон аст,\nАз ў гаҳ зар, гоҳе бўстон аст.\n\nАз файзу баракати меҳнати софдилонаи деҳқони заҳматкаш ҳатто паррандагону чаррандагон ризқу рўзии хешро дармеёбанд:\n\nБа роҳат аз даҳоқин мурғу мўранд,\nҲамон гар одамию гар сутуранд.\n\nШоир таъкид менамояд, ки дасти деҳқон гул аст. Сарчашмаи ҳамаи ин ризқу рўзиҳо мардони кор мебошанд:\n\nБа кор андар ҳама мардони коранд,\nАрақ резанду кути халқ коранд,\nКалиди ризқу қисмат сахт дар мушт,\nЧароғи дилфурўзӣ дар даҳ ангушт.\n\nБа ғайр аз ин шоир панду андарзҳои зиёде дорад, ки дар онҳо саховат, шуҷоат, ҷавонмардӣ ва дигар хусусиятҳои неки инсонӣ васфу ситоиш карда мешаванд. Носири Хусрав ҷавонмардиро далели хушбахтиҳо маҳсуб медонад:\n\nҶавонмардӣ саодатро далел аст,\nЗи ҳар кас ин сифат н-ояд бахил аст.\n\nҲангоми пирию барҷомондагӣ хизмати падару модарро барои фарзандон воҷибу зарур медонад:\n\nБа пирӣ хидмати модар-падар кун,\nҶавонию ҷунун аз сар бадар кун.\n\nИлму донишро волотарин фазилати инсон мешуморад. Хирадро аз зар боло медонад:\n\nХирад беҳтар бувад аз зар, ки дорӣ,\nКи дар зар кас набинад ҳушёрӣ.\n\nҲалимӣ ва меҳрубониву илму донишро ҳамчун камолу ҷамоли инсонӣ тарғиб менамояд:\n\nҶамоли мардумӣ дар ҳилм бошад.\nКамоли одамӣ дар илм бошад.\n\nДар охир гуфтан лозим аст, ки забони шеъру гуфтори шоир ниҳоят сода ва ҷолиби дикқат аст. Ў аз забони зиндаи халқ, аз ҳадисҳои пайғамбар ва оёти Қуръонӣ низ фаровон истифода намудааст, ки илму дониши фарох доштани ўро нишон медиҳад.  "
      },
      {
        "title": "Ҳаёт ва фаъолияти Умари Хайём",
        "content": "\n\nУмари Хайём ҳамчун устоди рубоӣ дар таърихи тамаддуни ҷаҳонӣ маълуму машҳур шудааст. Ў дар таърихи адабиёти классикии форсии тоҷикӣ ба сифати бузургтарин шоир, файласуф, риёзидон, ҳайатшинос шинохтаву эътироф шудааст. Умари Хайём соли 1048 дар шаҳри Нишопур ба дунё омадааст. Азбаски падари ў хаймадўз будааст, тахаллуси адабию шоирии Хайём низ аз касбу ҳунари падарии худ гирифта шудааст. Хайём то сини 17-солагӣ тамоми илмҳои замонаашро аз бар намуда, дар ҳамин синну сол ҳамчун донишманди нуқтасанҷ ва олими маъруфи замон эътироф мешавад. Замони таҳсили худро дар назди устодон ба хотир оварда, қайд менамояд, ки худаш низ замоневу лаҳзае ба устодӣ расида будааст:\n\nЯкчанд ба кўдакӣ ба устод шудем,\nЯкчанд ба устодии худ шод шудем.\nПоёни сухан шунав, ки моро чӣ расид:\nЧун абр дар омадему чун бод шудем.\n\nУмари Хайём баъди вафоти падараш ба саёҳати шаҳрҳои Мовароуннаҳру Хуросон ва Самарқанд меравад. Умар дар шаҳри Самарқанд ба корҳои илмӣ машғул шуда, асарҳои бузурги риёзии худро эчод намуд. Ў дар Самарқанд барои сохтани расадхона саҳм гузошта, ҳамчун роҳбари сохтмон хизмат намудааст. Яке аз дастовардҳое, ки Умари Хайём ба ин ноил шудааст, ин аст, ки ў тақвимеро бо номи «Тақвими ҷалолӣ» тартиб додааст.\n\nМероси адабии шоир бою рангин буда, масъалаҳои гуногунро дар бар мегирад. Ў доир ба соҳаи риёзӣ, ҳандаса, доир ба масъалаҳои ҷабру муқобала, фалсафа, нуҷум, заминшиносӣ асарҳои зиёди илмӣ эҷод намудааст. Яке аз асарҳои бузурги ў «Наврўзнома» мебошад. Ин асари илмии таърихӣ буда, дар байни солҳои 1095-1098 навишта шудааст. Дар асари мазкур доир ба масъалаҳои бузургдошти ҷашни Наврўз ва сарчашмаҳои пайдоиши он сухан меравад. Ҳамчунин масъалаҳои урфу одат, расму оин, гардиши офтоб, масъалаи адлу дод, саховату бахшиш дар «Наврўзнома» васеъ муҳокима шуда, таҳлилу баррасӣ шудаанд. «Наврўзнома» бо забони равону сода таълиф шудааст. Ба ғайр аз асарҳои илмӣ Умари Хайём боз аз худ ба мо асарҳое бо номи «Зичи маликшоҳӣ», «Мушкилотулҳисоб» боқӣ гузоштааст.\n\nУмари Хайём устоди рубоӣ низ мебошад. Ба қалами ў зиёда аз 1200 рубоиро нисбат медиҳанд. Худи Умари Хайём онҳоро ҷамъоварӣ накардааст. Шоир тарзи навиштани рубоинависони пешин ва ҳамзамонони худро дақиқ омўхта, рубоиёти хешро бо мавзўъҳои муҳими фалсафиву ҳикматшиносӣ, панду ахлоқи ҳамида, тарғибу ташвиқи дўстиву рафоқат пурраву комил гардонидааст.\n\nУмари Хайём дар рубоиҳои худ ба сарнавишти инсон ва моҳияти зиндагӣ аҳамияти бузург дода мехоҳад, ки дарду ғаму кулфати башариатро дарк намояд. Шоир аз бехабариву нодонии инсонҳо хеле малоли хотир шуда, ба хулосае меояд, ки дар ҳақиқат дарки вокеии ҳақиқати ҳаёти инсон хеле мураккабу душвор аст:\n\nПеш аз ману ту лайлу наҳоре будааст,\nГарданда фалак низ ба коре будааст.\nЗинҳор қадам ба хок оҳиста ниҳӣ,\nК-он мардумаки чашми нигоре будааст.\n\nГуфтан лозим аст, ки Умари Хайём ҳамчун инсони хирадманд инсонҳоро дўст медошт ва ба ҳамин андоза онҳоро ҳурмату эҳтиром мекард. Чунин меҳру муҳаббат ва вафодории хешро нисбат ба атрофиён дар ҳар як рубоии худ, тасвир менамояд, ки боиси ифтихормандии мо-тоҷикон ба ҳисоб меравад. Бинобар ин аз гузаштани шоир чандин солҳо гузашта бошад ҳам, рубоиёти ў то ҳол аҳамияти таълимиву тарбиявии хешро гум накардааст.  "
      },
      {
        "title": "Мазмун ва мундариҷаи рубоиёти Умари Хайём",
        "content": "\n\nУмари Хайём яке аз шоирони бузурги адабиёти классикӣ ба шумор меравад. Шоири тавоно ва ҳакими донишманд ҳамчун устоди рубоӣ маҳсуб  мешавад. Хайёми Нишопурӣ, ки мутахаллис ба Хайём будааст, соли 1048 дар шаҳри Нишопури Эрон ба дунё омадааст. Шоир умри дарози пурбаракат дидааст. Ў соли 1131 дар зодгоҳи худ шаҳри Нишопур аз олам даргузаштааст. Мадфани ўро мардуми Нишопур бо ҳурмату эҳтиром нигоҳубин мекардаанд. Вале хешовандони худи шоир дар Шодях барои Умар оромгоҳе сохтанд, ки ҷоми сарнагунро мемонад. Оромгоҳ бо рубоиҳои дилангези худи шоир ороиш дода шудааст.\n\nТавре маълум аст, аз шоир ба мо асарҳои зиёде боқӣ, мондааст: «Наврўзнома», «Мушкилотулҳисоб» «Зичи маликшоҳӣ» ва ғайра. Ба ғайр аз осор шоир рубоиҳои зиёде низ дорад, ки албатта, на ҳамаи онҳо то ба рўзгори мо омада расидаанд. Мавзўи рубоиёти шоир мухталиф мебошад. Масъалаҳои фалсафаи зиндагӣ, рози ҳастӣ, одобу ахлоқ, танқиди кирдорҳои ношоиста, танқиди зулму золимӣ мавзўъҳои асосии рубоиёти шоир мебошанд. Умари Хайём ҳамчун шоири инсондўст масъалаҳои ахлоқи ҳамидаи инсонро мавриди таҳлилу баррасӣ қарор дода, некиву накўкорӣ, дўстиву рафоқат ва садоқату вафодориро тарғибу ташвиқ менамояд. Шоир талқин менамояд, ки инсони комил бояд аз ҳар гуна зиштиҳо, бедодгариҳо, ҳирсу тамаъ ва тамаъкориҳо парҳезгор бошад. Қаноатпешагиро яке аз хусусиятҳои неки инсонӣ донистааст:\n\nҚонеъ ба як устухон чу каргас будан,\nБеҳ з-он ки туфайли хони ҳар кас будан.\nБо нони ҷавини хеш, ҳаққо, ки беҳ аст,\nК-олуда ба  полудаи ҳар кас будан.\n\nУмари Хайём ба амалдорону ҳокимони замони худ нафрат дошта, дар рубоиҳои худ аз рўйи эҳсоси инсондўстӣ онҳоро мавриди сарзаниш қарор медиҳад:\n\nДар даҳр ҳар он ки ним ноне дорад,\nЁ дархўри хеш ошёне дорад.\nНе ходими касе бувад, на махдуми касе,\nГў, шод бизӣ, ки хуш ҷаҳоне дорад.\n\nҒурури хештанпарастӣ, такаббуру ҳавобаландии ашхоси бехирадро мазаммат намуда, кўтоҳназарии онҳоро дар ин ҷаҳони бекарон таъкид менамояд:\n\nОнон, ки муҳити фазлу одоб шуданд,\nДар кашфи улум шамъи асҳоб шуданд.\nРаҳ з-ин шаби торик набурданд бурун,\nГуфтанд фасонаеву дар хоб шуданд.\n\nШоир ба масъалаҳои ҳастии олам ва ҳаракати ҳамешагии ў дахл намуда, таъкид менамояд, ки ҳамон гили кўзагарон низ замоне монанди мо будаанд. Ба кўза ишора карда мегўяд:\n\nИн кўза чу ман ошиқи зоре будааст,\nДар банди сари зулфи нигоре будааст.\nИн даста, ки дар гардани ў мебинӣ,\nДастест, ки бар гардани ёре будааст.\n\nРубоиёти шоир дар ҳақиқат дилангез аст ва яке аз сабабҳои ба дилҳо роҳ ёфтани онҳо ин аст, ки ҳамаи онҳо мазмуни ниҳоят баланд доранд, бисёр содаву равон ва аз ҷиҳати забонӣ суфтаву сайқал дода шудаанд. Масалан, рубоии зерин, ки бо забони оддӣ суруда шудааст:\n\nВақти саҳар аст, хез, эй мояи ноз!\nНармак, нармак бода хўру чанг навоз,\nК-онҳо, ки ба ҷоянд, напоянд дароз,\nВ-онҳо, ки шуданд пас, намеоянд боз.\n\nУмари Хайём ҳамчун шоири хақҷўву адолатпеша аз номи аҳли илму адаб ва аз номи мардуми оддӣ арзу шикоят намуда, онҳоро чунин ҳушдор медиҳад:\n\nЭй чарх, зи гардиши ту хурсанд наям,\nОзод кунам, ки лоиқи банд наям.\nГар майли ту бо бехираду ноаҳл аст,\nМан низ чунон аҳлу хирадманд наям.\n\nУмари Хайём таъкид бар он дорад, ки ҳар як инсон барои ҳаллу фасли кореву боре офарида шудааст. Аз ин оламе, ки барои мову шумо насиб гардидааст, бояд оқилонаву олимона истифода намуд. Зеро ин лаҳзаҳо барои инсон муқаддасанд:\n\nГар як нафасат зи зиндагонӣ гузарад,\nМагзор, ки ҷуз ба шодмонӣ гузарад.\nЗинҳор, ки сармояи ин мулки ҷаҳон,\nУмр аст, бад-он сон гузаронӣ, гузарад.\n\nДар ҳақиқат мавзўъҳои рубоиёти Умари Хайём ба тасвири шарту шароити таърихӣ, ҳаёти мардум, ноумедӣ аз замона бахшида шудаанд.\n\nХусусияти дигари рубоиёти шоир он аст, ки дар онҳо пурсишу посух, шўхиву мазоҳ, фарёду фиғон ва ҳамчунин истифодаи санъатҳои бадеӣ ба таври васеъ дида мешаванд. Рубоиёти Умари Хайём дар воқеъ шўҳрати ҷаҳониро касб намуда, дар байни тамоми халқияту миллатҳои гуногуни олам мавриди истифода қарор гирифтаанд. Дар шўҳрати ҷаҳонӣ пайдо кардани Умари Хайём хизмати мутарҷимони осори ў низ хеле бузург аст.  "
      },
      {
        "title": "Ҳаёт ва фаъолияти Асадии Тўсӣ",
        "content": "\n\nАсадии Тўсӣ дар таърихи адабиёти форсу тоҷик аввалин шоири сарояндаи мунозираҳои тоҷикӣ ба шумор меравад. Абўмансур Алӣ ибни Аҳмад Асадии Тўсӣ ҳамчун луғатшинос ва хаттоти машҳури замони худ шинохтаву эътироф гардидааст. Шоир соли 1005 дар Тўс ба дунё омадааст. Тавре аз сарчашмаҳо бармеояд, шоир таҳсилоти ибтидоиро дар зодгоҳи хеш гирифта, илмҳои расмии замонаашро аз қабили адабиёти арабӣ, таърих, фалсафа ва ҳикматро омўхта, илми хаттотиро низ хеле хуб аз бар намудааст. Аз овони ҷавонӣ ба шеъру шоирӣ майлу рағбати зиёд дошта, ба ҷамъ овардани луғат майл доштааст. Натиҷаи ҳамаи ин заҳматҳо ҳамин буд, ки ў «Луғати фурс»-ро таълиф намуд. Шоир ба Хуросон ва Озорбойҷон сафар намудааст. Баъди  сафарҳои дурудароз ба ватани худ баргашта, соли1073 дар зогоҳи худ- Тўс вафот мекунад.\n\nТаъкид намудан лозим аст, ки фаъолияти илмиву адабии шоир хеле барвақт оғоз шудааст. Мероси адабии ў бою рангин буда, аз асарҳои зерин иборат аст: «Луғати фурс», «Гаршоспнома» ва панҷ мунозира. Ин панҷ мунозира дар шакли қасида ва тарзи баёни баҳси ду тарафи мутақобил эҷод шудааст. Мунозираҳо чунин ном доранд: «Мунозираи габр ва мусулмон», «Мунозираи араб ва аҷам», «Мунозираи замин ва осмон», «Мунозираи шаб ва рўз», «Мунозираи камон ва найза».\n\n«Луғати фурс» луғати тафсирии забони тоҷикии форсист, ки то ба замони мо омада расидааст. «Луғати фурс» асосан дар пояи маводи ашъори шоирони Хуросону Мовароуннаҳр ҷамъоварӣ ва тартиб дода шудааст. Дар ин луғати бузург роҷеъ ба сад шоири асри IХ-ХI маълумот дода мешавад, ки дар дигар сарчашмаҳо вуҷуд надоранд. Дар луғати мазкур аз ашъори устод Рўдакӣ, Шаҳидии Балхӣ, Мунҷик, Дақиқӣ, Унсурӣ, Фаррухӣ, Фирдавсӣ ва дигарон мисолҳо оварда шудааст. «Луғати фурс» арзиши баланди илмӣ дорад. Луғат дорои бештар аз 2000 калима мебошад. Дар луғат чун луғатҳои дигар калимаву ибораҳои душворфаҳм, камистеъмол, номи ситораҳо, вожаҳои маҳаллию лаҳҷавӣ ва як миқдор калимаву ибораҳои ҳиндӣ, юнонӣ, арабӣ ва туркӣ шарҳ дода шудаанд.\n\nМаснавии «Гаршоспнома» аз афсонаҳои қадимаи Эрони бостон буда, хеле маъруфу машҳур аст. Қиссаи «Гаршоспнома»-ро бори аввал дар таърихи адабиёти классикии форсу тоҷик яке аз адибони асри X Абулмуайяди Балхӣ ба риштаи таҳрир кашидааст. Қиссаи «Гаршоспнома» қисман ба забони паҳлавӣ ва дар «Таърихи Систон» ба забони форсии дарӣ оварда шудааст. Дар он ҷо Гаршосп аз паҳлавонони Систон буда, ҳамчун бобокалони Рустами Достон тасвир ёфтааст. «Гаршоспнома»-и Асадии Тўсӣ дар шакли маснавӣ бо вазни «Шоҳнома»-и Фирдавсӣ суруда шудааст. Достон дорои нўҳ ҳазор байт аст. «Гаршоспнома» қаҳрамонҳои зиёде дорад: Гаршосп, Заҳҳок, Ҷамшед, Гуранг, Фаридун, Наримон ва ғайра.\n\nГаршосп ҳамчун марди ободихоҳ тасвир ёфтааст. Падараш бошад меҳрубону шахси ботадбир тасвир шудааст.\n\nАсадии Тўсӣ дар достон ба масъалаҳои одобу ахлоқ дахл намуда, ақидаҳои пандуахлоқиро бо сифатҳои хуби инсонӣ тарғибу ташвиқ менамояд. Бартарии некиро бар бадӣ дар бисёр лаҳзаҳо тасвир менамояд. Забону услуби нигориши «Гаршоспнома»-ро қайд кардан мумкин аст. Забони «Гаршоспнома»-ро намунаи барҷастаи забони шеъри тоҷикии асри XI номидан мумкин аст. Дар «Гаршоспнома» панду андарзҳои ҳакимона хеле фаровон аст ва он барои тарбияи насли навраси ҷумҳурии соҳибистиқлоли мо аҳамияти бузург дорад.  "
      },
      {
        "title": "Ҳаёт ва фаъолияти Низомии Ганҷавӣ",
        "content": "\n\nНизомии Ганҷавӣ яке аз шоирон ва суханварони бузурги Озорбойҷон буда, бо тахаллуси Низомӣ дар адабиёти классикии форсии тоҷикӣ маълуму машҳур гардидааст. Ў соли 1141 таваллуд шудааст. Падар ва гузаштагони шоир аз аҳли илму фазли замони худ будаанд. Низомии Ганҷавӣ дар хурдӣ аввал аз падар ва баъд аз модар ятим мондааст. Тарбияи минбаъдаи Низомиро тағояш Хоҷа Умар бар ўҳда мегирад. Таҳсили ибтидоии ў дар зодгоҳаш шаҳри Ганҷа сипарӣ мешавад. Ў бо ғамхорӣ ва саъю кўшиши тағояш тамоми илмҳои замонаро аз худ менамояд. Дере нагузашта ба дарбор даъват карда мешавад. Низомӣ ҳарчанд бо ҳакимони замони худ муносибати хуб дошта бошад, вале аз шукўҳу шавкати дурўғини аҳли дарбор хабардор буд. Ў қаноатпешагиро аз ҳолу аҳволи онҳо беҳтару хубтар медонист. Ў зулму золимии ҳамешагии аҳли дарборро дида, ба ҳокимон панду андарз медиҳад, ки аз чунин амалҳои бад даст кашанд:\n\nМоли ятимон ситидан кор нест,\nБигзор, ин одати аҳрор нест.\nМаскани шаҳрӣ зи ту вайрона шуд,\nХирмани деҳкон зи ту бедона шуд.\n\nШоир ҳаёти хоксоронаи хешро васф намуда, онро аз кайфу сафо, аз зиндагии аҳли дарбориён боло мегузорад. Ў қариб тамоми умр дар зодгоҳи хеш гўшанишинӣ мекунад. Кунҷи хилватеро бо як мушт ҷав ва омўхтани илму эҷоди асарҳои ҷаҳоншумулро аз ҳама беҳтар медонад:\n\nГули раъно даруни ғунча ҳазин,\nҲамчу ман гашта эътикофнишин,\nМанам рўй аз ҷаҳон дар гўша карда,\nКафе писти ҷавин раҳтўша карда.\n\nДар ҳақиқат, шоир гўшанишиниро барои он ихтиёр карда буд, ки ба халқу ватани худ нафъ расонад. Зеро ў чунин ақида дошт, ки инсон на барои хўрду хоб, балки барои корҳои бузург офарида шудааст:\n\nОдамӣ н-аз пайи алафхорист,\nАз пайи зиракию ҳушёрист.\nСаг бар он одамӣ шараф дорад,\nКи чу хар дида бар алаф дорад.\nКўш, то халқро ба кор оӣ,\nТо ба хулқат ҷаҳон биёроӣ!\n\nНизомӣ соли 1209 дар шаҳри Ганҷа аз олам гузаштааст. Шоир бо асарҳои зиёди худ дар таърихи адабиёти классикӣ ва ҳам дар адабиёти ҷаҳон маълуму машҳур гардидааст. Ў эҷодиёти худро аз сурудани шеърҳои лирикӣ ва ғазалу рубоиҳои ошиқона шурўъ намудааст. Низомӣ бо асари безаволи худ «Хамса» дар адабиёт мавқеи босазо дорад. «Хамса»-и ў панҷ ганҷи қиматбаҳоро фаро гирифтааст. Дар бораи «Хамса»-и Низомӣ устод С. Айнӣ дуруст қайд намудаанд, ки «Хамса»-и шоир аз ҷумлаи асарҳоест, ки адабиёти форсу тоҷик ба онҳо фахр мекунад. Амир Хусрави Деҳлавӣ ва Ҷомӣ барин шоирон ва адибони шўҳратманди мо ба Низомӣ пайравӣ намуда, асарҳои хешро эҷод  намудаанд. Дар адабиёт анъанаи назиранависӣ ба «Хамса»-и Низомӣ  оғоз гардид.\n\n«Хамса»-и Низомии Ганҷавӣ бо тарзи нигориш, бо истифодаи санъатҳои бадеӣ ва бо маҳорати нигорандагии муаллиф маълуму машҳур гардидааст. Дар он ҳамаи масъалаҳои ҳаётӣ, аз қабили тарғибу ташвиқи панду ахлоқи нек, некиву накўкорӣ, омўхтани илму дониш, адлу инсоф, адолатпарварӣ таҳлилу баррасӣ карда шудааст.\n\nДостонҳои «Хамса»-и Низомӣ яке аз шоҳкориҳои адабиёти классикӣ ва ҳам адабиёти ҷаҳон ба шумор меравад. Фикру андешаҳои пешқадами шоир то имрўз ҳам аҳамияти худро гум накарда, барои ҳифзи покии ахлоқ ва олами зебоӣ хизмат менамояд.  "
      },
      {
        "title": "Достони «хусрав ва ширин»-и Низомии Ганҷавӣ",
        "content": "\n\nНизомӣ яке аз шоирони бузурги форсизабони Озорбойҷон ба шумор меравад. Ў аз хоки Озорбойҷон хеста, дар доираи адабии форсу тоҷик тарбия ёфта, адабиёти форзизабононро ба пояҳои баланде бардоштааст. Низомӣ соли 1141 дар оилаи курдҳои Озорбойҷон ба дунё омадааст. Падари Низомӣ аз аҳли илму фазл будааст. Як муддат дар дарбор адои хизмат ҳам мекунад. Ў ба ҳама аҳли дарбор писанд меояд. Вале худи шоир ҳаёти дарборро напеписандад, Ў мехоҳад дар ҷое бошаду танҳо хизмати мардумро анҷом диҳад. Мероси адабии шоир хеле бою ғанӣ аст. Ў дар адабиёт офарандаи яке аз асарҳои безаволи «Хамса» маҳсуб дониста мешавад. «Хамса»-и Низомӣ дорои панҷ асари бузург мебошад.\n\nДостони «Хусрав ва Ширин» дуввумин маснавии «Хамса»-и Низомӣ мебошад, ки шоир онро дар тўли се сол таълиф намудааст. Мавзўи асосии достон ишқу муҳаббати поки инсонӣ буда, бо сурудани он шоир тавонист дар адабиёти тоҷику форс асос гузорад. Достони «Хусрав ва Ширин»намунаи барҷастаи он достонҳоест, ки дар таърихи адабиёти ҷаҳон ҳамтое надорад. Қаҳрамони асосии достони «Хусрав ва Ширин» Хусрави Парвиз аст. Шоир дар ин достон ишқу муҳаббати Хусрав ва Ширинро бо тамоми нозукиҳояш тасвир намудааст. Хусрав аз рўйи нақли бобояш ба Ширин ғоибона дил мебандад. Ширин дар ҳусну ҷамол беназир буда, дорои одобу аҳлоқи ҳамида мебошад. Ширин аз рўйи нақли Шопур ғоибона ба Хусрав ошиқ мешавад. Хусрав баъд аз марги падар ба тахти шоҳӣ нишаст. Шоир баъди ин воқеаву ҳодисаҳои достонро тасвир менамояд, ки хеле ҷолиб аст. Дар ин миён Фарҳоди кўҳкан  низ ба Ширин ошиқ мешавад. Аз ишқи Фарҳод ва Ширин Хусрав хабар ёфта, дар оташи рашку ҳасрат месўхт. Дар достони «Хусрав ва Ширин» ҳодисаву воқеаҳо бо марги ошиқу маъшуқ ба охир мерасанд. Дар достони «Хусрав ва Ширин»-и Низомӣ саргузашти як қатор қаҳрамонон нақлу ривоят карда мешаванд, ки аз онҳо Хусраву Ширин ва Фарҳод қаҳрамонони асосӣ мебошанд. Ҳамаи ин қаҳрамонҳо ба ду гурўҳи асосии ба ҳам муқобил ҷудо мешаванд. Дар асар Ширин ва Фарҳод қаҳрамонҳои мусбӣ маҳсуб дониста мешавад.\n\nТасвири Хусрав бештар ба назар расад ҳам, Ширин қаҳрамони асосӣ ба шумор меравад. Таъкид намудан лозим аст, ки Ширин яке аз қаҳрамонони дўстдоштаи Низомӣ ба ҳисоб меравад. Ширин бар замми он ки ҷамоли зебо дорад, соҳиби ақлу фаросат низ будааст. Ширин ҳамчун зани оқилу, фарзона дар ҷараёни ҳодисаву воқеаҳо ба камол расида, хусусиятҳо ва сифатҳои хуби худро нишон медиҳад. Хамин тариқ, Низомӣ ҳусну ҷамоли Ширинро дар ҳусни ахлоқи некў, рафтори хуб ва гуфтори ширин тасвир намуда, муваффақиятҳои кори ўро ҳамеша васфу ситоиш менамояд. Хусрав низ яке аз қаҳрамони марказии достони «Хусрав ва Ширин» мебошад. Зиндагӣ ва кору фаъолияти Хусрав аз аввал то ба охир хеле мураккаб тасвир ёфтааст. Хусрав дар тасвири Низомӣ ҳамчун қаҳрамони мусбат тасвир ёфтааст. Хусрав ҷавони зебо, шуҷоъ, далер ва тануманд инъкос ёфтааст. Хусрав дар баробари он ки ҷавони хушрўву зебост, вале таъкид кардан лозим аст, ки ў тарбияи дарборро гирифтааст. Бинобар ин, ў хислатҳои манфии фарзандони табақаҳои ашрофро низ дар худ таҷассум намудааст.\n\nСаргузашти Фарҳод дар достон хеле кўтоҳ аст. Вале ў низ дар достон барои ҳаллу фасли масъалаҳо мавқеи муҳим дорад. Низомӣ бо сурудани достони худ ба тарбияи ҷавонон аҳамияти зиёд дода, талабу дархост менамояд, ки ҷавонон ба омўхтани илму маърифат, касбу ҳунар ҷиддӣ машғул шаванд. Ба ақидаи ў инсон бояд дар интихоби касбу ҳунар соҳибихтиёр бошад. Забони асар ниҳоят бою рангин буда, содаву равон мебошад. Достони «Хусрав ва Ширин» яке аз шоҳасарҳои адабиёти классикӣ буда, аз нигоҳи мазмун, мундариҷа ва забон аз беҳтарин намунаҳои олии санъати сухан ба шумор меравад.  "
      },
      {
        "title": "Вазъияти маданӣ, илмӣ ва адабӣ дар асри xiii-xiv",
        "content": "\n\nБо сабабҳои ҳамлаи муғул ба кишварҳои Осиёи Миёна ва Хуросону Мовароуннаҳр ҳаёти маданиву адабиву илмии ин кишварҳо рў ба харобӣ ниҳода буд. Ин вазъияти ноором то нимаи дуввуми асри XIV тўл кашид. Муғулҳо дар ҳамаи муҳорибаҳо дастболо мешуданд. Ҳангоми ҳамлаи муғулҳо калонтарин давлати қаламрави адабиёти тоҷик-давлати Ҳоразмшоҳиён, ки қаблан ба Салчуқиён тобеъ буд, Мовароуннаҳру Хуросон, Эрону Афғонистону Ироқро дар зери итоати худ нигоҳ медошт.\n\nДар тамоми лаҳзае, ки чингизиён саргарми ғорату куштор буданд, мардуми заҳматкаш бо вуҷуди ҳамаи ин ранҷуриҳо фурсате ёфта, хоҷагиҳои вайронгаштаи худро обод мекарданд.\n\nСанъати меъморӣ дар асри ХIII дар шаҳри Хоразм бо хусусиятҳои хоси худ ба хубӣ пеш мерафт. Дар Бухоро низ мактабу мадрасаҳои зиёде сохта шуд. Қайд кардан лозим аст, ки махсусан дар замони Темур дар шаҳрҳои Самарқанд ва Шаҳрисабз санъати меъморӣ авҷ гирифт. Темур барои ҷамолу ҳашамати худ кўшкҳо, қасрҳо бино мекард. Вобаста ба санъати меъморӣ ҳунарҳои наққошӣ, чўбкорӣ кандакорӣ ва сангтарошӣ ривоҷу равнақ меёфт. Намунаҳои хубу олии санъати меъмории асри ХIII-ХIV «Шоҳи зинда» «Гўри Мир» дар шаҳри бостонии Самарқанд ва мазори Хоҷа Муҳаммади Башоро дар шаҳри Панҷакент, Кўксарой дар Шаҳрисабз мебошанд, ки бо шукўҳу шаҳомати хеш дили бинандаро тасхир менамоянд. Дар ин давра кулолгарӣ ҳам хеле инкишоф ёфта буд. Санъати мусиқӣ низ дар қатори дигар санъатҳои маъмўлӣ дар инкишоф буд.\n\nБо сабабҳои аз байн рафтани марказҳои илмӣ, мадрасаҳо, китобхонаҳо илму маърифат рў ба нестӣ оварда буд, вале бо сабаби нуфузу таъсири рўҳониён дар ин давра бештар илмҳои шаръӣ, фиқҳ, тафсир, ҳадис ва илми калом ривоҷу равнақ дошт. Дар ин аср илми таърих ва таърихнависӣ хеле пеш рафт. Олимону донишмандони ин давр ба омўхтани илмҳои риёзӣ, нуҷум, тиб, фалсафа, мантиқ ва илми ахлоқ ба тадқиқу таълифи асарҳои бузург машғул буданд. Насриддини Тўсӣ, Ибни Нафиси Қаршигӣ, Маҳмуд ибни Умари Хуҷандӣ, Мир Сайид Шарифи Ҷурҷонӣ ва  дигар олимону донишмандон дар чандин илм моҳиру машҳур буданд. Дар шаҳри Мароға бо роҳбарии Насриддини Тусӣ расадхонае бунёд ёфт, ки наздаш мадрасаи бузург ва китобхонае дар хизмати мардуми шаҳр қарор дошт.\n\nВазъияти адабӣ низ дар ин давр ташаккул ёфта, намунаҳои хуби адабиёти бадеӣ ба вуҷуд омаданд. Асоси ҳамаи инро гуфтаҳои устод Рўдакӣ дар барои шакл ва мазмуни шеър ва китоби Ибни Сино «Фани шеър» ташкил медиҳанд. Дар он давра илм боз ҳам инкишоф ёфта, як силлсила асарҳои пурарзиш ба миён омаданд.\n\nАсаре бо номи «Тарҷумонулбалоға», ки дар барои санъатҳои бадеӣ, бадеият, забон ва ҷиҳатҳои зебоии шеър баҳс менамояд, аз тарафи Родуёнӣ таълиф карда шуд. Дар асар роҷеъ ба ташбеҳ, тазод, таносуби сухан, истиора, таҷнис баҳс карда мешавад.\n\nТазкираи «Лубобулалбоб» аз тарафи Муҳаммад Авфии Бухороӣ сли 1222 таълиф гардид, ки он дар барои пайдоиш ва таърихи адабиёти беш аз дусадсолаи тоҷик, яъне аз замони Рўдакӣ то муаллиф маълумот медиҳанд.\n\nШамсиддин Муҳаммади Қайси Розӣ асаре бо номи «Алмўъҷам»-ро таълиф намуд. Асари мазкур дар бораи вазифаи шеър, намудҳои қофия, санъатҳои бадеӣ ва жанрҳои шеър маълумот медиҳанд, ки ҷолиб аст.\n\nДар ин давра навъи аз ҳама маъмули назм ғазал буд. Саъдӣ онро ба пояи баланд расонд. Амир Хусрав ба эҷоди асарҳои панҷгона ва Носири Бухороӣ, Ҳофиз ва Камол барин шоирон асосан ғазал месуруданд. Маснавиҳои «Бўстон»-и Саъдӣ ва «Маснавии маънавӣ»-и Ҷалолиддини Балхӣ маҳз дар ҳамин давра ба миён омаданд. Аввалин «Хамса»-ҳо дар пайравии «Хамса»-и Низомӣ суруда шудаанд. Хулоса, вазъияти адабии ин давра рўз ба рўз беҳтару хубтар мегардид. Дар асрҳои минбаъда шоирону адибон ба беҳтарин асарҳои асрҳои XIII-XIV пайравӣ менамуданд.  "
      },
      {
        "title": "Ҳаёт ва фаъолияти Низомии Арўзии Самарқандӣ",
        "content": "\n\nНизомии Арўзии Самарқандӣ аз шоирону нависандагон ва олимони барҷастаи асри XII ба ҳисоб меравад. Низомии Арўзӣ дар охири асри XI дар шаҳри бостонии Самарқанд ба дунё омадааст. Ў дар соҳаи шеъру адаби форсӣ малакаву истеъдоди беандозае доштааст. Ба ғайр аз ин дар илмҳои тиб ва нуҷум низ моҳир будааст. Аз сабаби он ки илми арўзро хуб медонист, бо унвони Арўзӣ низ маълуму машҳур шуда будааст.\n\nЎ маълумоти ибтидоии маъмулиро дар мактабу мадрасаҳои замони худ гирифтааст. Шоир аз хурдӣ ба адабиёт шавқу ҳаваси зиёд дошта, доир ба ҳаёту фаъолияти бузургони шеъру адаби форсии тоҷикӣ нақлу ривоятҳоро аз бар менамуд. Махсусан ҳолу аҳвол ва фаъолияти адабии устод Рўдакӣ, Фирдавсӣ ва Абўалӣ ибни Сино ўро ба шавқ меовард.\n\nСолҳои 1111-1120 ба сафари шаҳрҳои Самарқанд ва вилоятҳои гуногуни Хуросон баромадааст. Ҳангоми сафарҳои худ ў бо Умари Хайём вохўрдааст. Қабри Фирдавсиро зиёрат намудааст. Низомии Арўзии Самарқандӣ соли 1174 аз олам гузаштааст.\n\nАз шоир ба мо асаре бо номи «Чаҳор мақола» боқӣ мондааст. Ин асар яке аз намунаҳои барҷастаи насри бадеии тоҷикӣ ба шумор меравад. Номи аслии асар «Маҷмаъулнаводир», яъне маҷмўаи воқеаҳои аҷоибу нодир буда, ба сабаби он ки аз чаҳор мақола иборат будааст, онро «Чаҳор мақола» ном бурдаанд.\n\nНизомии Арўзии Самарқандӣ «Чаҳор мақола»-и худро соли 1157 дар Бомиён эҷод намудааст. «Чаҳор мақола» ба яке аз ҳокимзодаҳои ғўрӣ Абулҳасан Алӣ ибни Фахриддин Масъуд, ки шоир ба тарбияи он машғул буд, навишта шудааст.\n\n«Чаҳор мақола» аз ҳамин сабаб оҳанги панду насиҳатӣ дорад.\n\n«Чаҳор мақола» ба ғайр аз муқаддима боз аз чаҳор бахш иборат аст, ки ҳар қисмро шоир мақола номидааст. Шоир чунин фикру андеша дорад, ки дар ҳар давру замон ҳокимони давр ба маслиҳату машварат ва кўмаки ақлу хиради чор тоифаи зиёиён-дабирон, шоирон, мунаҷҷимон ва табибон эҳтиёҷ доранд.\n\nДар «Чаҳор мақола» шоир дар бораи поксиратӣ, некўахлоқии донишмандону шоирону адибон суханронӣ карда, аз аҳли илму адаб ҳимоят мекунад.\n\n«Чаҳор мақола» аз бахшҳои зерин иборат аст: мақолаи аввал «Дар моҳияти дабирӣ ва кайфияти дабири комил ва он чӣ тааллуқ бад-ин дорад», мақолаи дуввум «Дар моҳияти илми нуҷум», мақолаи сеюм «Дар моҳияти илми шеър ва салоҳияти шоир», мақолаи чаҳорум «Дар моҳияти илми тиб ва ҳидояти табиб».\n\nШоир нақлу ривоятҳои худро бо овардани ҳикоятҳои таърихӣ асоснок мегардонад. Низомии Арўзӣ ба шоиру қувваи шеър эътиқоди бузург дошт. Ў боварӣ дорад, ки шоир бо қувваи шеър метавонад маънӣ ва тахайюли худро сайқал диҳад. Шоир тарбияи ҷавонони боистеъдодро фарз мешуморад.\n\nТаъкид намудан лозим аст, ки асари мазкур дорои аҳамияти таърихӣ буда, шоирону нависандагон ҳикоятҳои таърихии онро ҳангоми таълифи асарҳояшон истифода бурдаанд.\n\n«Чаҳор мақола» ба забонҳои англисӣ ва русӣ тарҷумаву нашр шудааст. «Чаҳор мақола» асари барҷаста буда, хазинаи адабиёти классикии моро боз ҳам бою ғанӣ намудааст.  "
      },
      {
        "title": "Ҳаёт ва фаъолияти  Муҳаммад Авфии Бухороӣ",
        "content": "\n\nМуҳаммад Авфӣ яке аз нависандагон ва донишмандони бузурги замони худ буда, ба шеъру шоирӣ низ майли рағбати беандоза доштааст. Гузаштагон ва падару бобоёни ў аз аҳли илму дониш будаанд. Муҳаммад Авфии Бухороӣ соли 1172 дар шаҳри Бухоро ба дунё омадааст. Даврони кўдакӣ ва таҳсилоти ибтидоии шоир дар зодгоҳаш Бухоро гузаштааст. Вай илмҳои маъмули замони худ-забони арабӣ, фиқҳ ва илми каломро дар мадраса омўхтааст.\n\nМуҳаммад Авфӣ баъди анҷом додани таҳсили мадраса ба саёҳати шаҳру вилоятҳои Мовароуннаҳр, Хуросон ва Сиистон баромада, бо донишмандону олимони варзида мулоқот намудааст. Муҳаммад Авфӣ ба ваъзгўӣ машғул шуда, барои китобҳои ояндааш маълумотҳо, нақлу ривоятҳо ва санаду ҳуҷҷатҳо ҷамъоварӣ мекардааст. Бо вуҷуди соҳиби илму дониши фаровон буданаш ў ҳангоми сайру сафарҳои худ дар назди олимону донишмандони маъруфи замони худ дониши худро дар баъзе соҳаҳо мукаммал намудааст. Ў ба ватанаш баргашта, таҳти ҳамлаю ғорати муғулон қарор мегирад. Шоир бештари вақти худро ба таълифу тарҷумаи асарҳои адабӣ ва илмӣ гузаронидааст. «Лубобулалбоб» яке аз асарҳои машҳури Муҳаммад Авфӣ ба шумор меравад.\n\nТавре  аз гуфтаи Муҳаммад Авфӣ бармеояд, ў ба навиштани шеър аз овони ҷавонӣ шурўъ кардааст, вале номи Муҳаммад Авфӣ дар таърихи адабиёти тоҷик маҳз ба туфайли асарҳояш «Лубобулалбоб» ва «Ҷавомеъулҳикоёт ва лавомеъурривоёт» маълуму машҳур гардидааст.\n\n«Лубобулалбоб» маънои луғавияш «Мағзи мағзҳо» мебошад. Ин асар нахустин тазкираи шоирони форсу тоҷик мебошад, ки то ба замони мо омада расидааст. «Лубобулалбоб» аз ду ҷилд ва дувоздаҳ боб иборат аст. Шоир дар асари худ доир ба моҳият ва вазифаҳои шеъру шоирӣ, пайдоиши шеър, хусусан пайдоиши шеъри форсии дарии тоҷикӣ ва хусусиятҳои назму наср андешаронӣ кардааст. «Лубобулалбоб» шарҳи ҳол ва намунаи осори 169 шоирону адибонро фаро гирифтааст.\n\nАсари дигари ў «Ҷавомеъулҳикоёт ва лавомеъурривоёт» маҷмўаи ҳикоятҳоеро фароҳам овардааст, ки мазмуни адабию таърихӣ ва нақлҳои пандомўз доранд. Асари мазкур аз ҷиҳати услуби навиштор ҷолиби диққат буда, хеле содаву равон навишта шудааст.\n\n«Ҷавомеъулҳикоят ва лавомеъурривоят» аз 4 ҷилд ва 100 боб иборат буда, беш аз 2000 ҳикоятро фаро гирифтааст. Дар баробари ҳикоятҳои адабиву таърихӣ ривоятҳо, қиссаҳо, масалҳо ва латифаҳоро низ дар бар мегирад. Як қатор ҳикоятҳову ривоятҳо мавзўъҳои шарму ҳаё, одобу ахлоқи ҳамида, шуҷоату далерӣ, вафову вафодорӣ барин хислатҳои хуби инсониро тарғибу ташвиқ менамояд. Ҳамчунин баъзе ҳикоятҳое низ оварда шудаанд, ки ҳирсу тамаъ, дурўғ, танбалӣ, ҷаҳлу хиёнат ва амсоли онҳоро мазаммат намудааст. Муҳаммад Авфӣ, ки ҳамчун як шахси донишманду ҷаҳондида буд, доир ба шаҳрҳо, вилоятҳо ва аҷоиботи ҳайвоноту табиати онҳо маълумотҳои маърифатбахш додааст.  "
      },
      {
        "title": "Ҳаёт ва фаъолияти Саъдии Шерозӣ",
        "content": "\n\nШайх Муслиҳиддин Саъдии Шерозӣ соли 1184 дар яке аз шаҳрҳои хушманзараи Эрон- Шероз таваллуд шудааст. Овони кўдакии Саъдӣ дар назди падараш мегузарад. Тавре худи ў дар як байт ишора мекунад:\n\nМан он гоҳ сари тоҷвар доштам,\nКи сар дар канори падар доштам.\n\nВале дере нагузашта падараш аз дунё мегузарад ва Саъди ятим мемонад:\n\nМаро бошад аз дарди тифлон хабар,\nКи дар хурдӣ аз сар бирафтам падар.\n\nТаҳсилоти ибтидоиро дар зодгоҳи худ гирифта, баъдан дар мадрасаи «Низомия»-и шаҳри Бағдод таҳсили илм мекунад:\n\nМаро дар Низомия идрор буд,\nШабу рўз талқину такрор буд.\n\nСаъдии Шерозӣ яке аз шоирони адабиёти классикии форсии тоҷикӣ буда, дар таърихи адабиёт ҳамчун шоири ғазалсаро маълуму машҳур гаштааст. Шоир сайру саёҳатро хеле дўст медошт. Ў ба шаҳрҳои бисёре сайру сафарҳо намуда, бо одамони гуногун аз дуру наздик ошно шуда, бо онҳо сўҳбат мекунад ва бо тарзи зисту зиндагии онҳо шинос мешавад. Шоир ҳангоми сафарҳои худ «Бўстон» ва «Гулистон»-ро эҷод менамояд, ки дар таърихи адабиёти классикӣ мавқеи намоён доранд. Мероси адабии шоир бою рангин мебошад. Ба ғайр аз ин асарҳо Саъдӣ соҳиби чор девони ашъор мебошад, ки аз қасида, ғазал, мутоибот, қитъаҳо, рубоӣ ва дигар навъҳои шеърӣ иборатанд.\n\nМаснавии «Бўстон» асари манзум буда, соли 1257 таълиф шудааст. Асар аз даҳ боб иборат мебошад, ки бахшҳои адл, эҳсон, ишқ, тавозеъ, ризо, қаноат, тарбият, шукр, тавба, муноҷотро фаро гирифтааст. Дар қисмати аввали маснавӣ шоир аз сафару мулоқотҳо ва ҳақиқати ҳаёт донишу сабақи гирифтаи хешро таъкид намудааст:\n\nДар ақсои олам бигаштам басе,\nБа сар бурдам айём бо ҳар касе.\nТаматтўъ зи ҳар гўшае ёфтам,\nЗи ҳар хирмане хўшае ёфтам.\n\n«Бўстон» сюжети ягона надорад. Асар аз бобҳои ҷудогона ва аз ҳикоятҳои алоҳида иборат аст, ки ҳар яке аз онҳо мавзўъҳои мухталифро дар бар мегирад. «Бўстон»-и Саъдӣ ҳамчун хазинаи илму дониш то имрўз ба мардум хизмат карда истодааст.\n\n«Гулистон» дар таркиби эҷодиёти шоир ҷойи намоёнро ишғол менамояд. «Гулистон» дебоча ва ҳашт бобро дар бар мегирад. «Гулистон» соли 1258 эҷод шудааст. Мақсаду мароми асосии Саъдӣ дар эҷод намудани «Гулистон» ин панду андарзи мардумон будааст, ки худи шоир дар ин байт ба он ишора мекунад:\n\nМуроди мо насиҳат буду гуфтем,\nҲаволат бо худо кардему рафтем.\n\nМақсаду мароми «Бўстон» ва «Гулистон» як аст. Ҳар ду асар фикру ақидаҳои пандуахлоқиро дар бар мегиранд. Фарқ дар он аст, ки «Бўстон» бо назм ва «Гулистон» бо наср эҷод карда шудааст. «Гулистон» аз ҳикоятҳои хурд-хурди пандуахлоқӣ иборат мебошад. Ҳам «Гулистон» ва ҳам «Бўстон» аз ёдгориҳои бадеии асри ХІІІ маҳсуб мешаванд. «Гулистон» ва «Бўстон»-и Саъдӣ саршори пандуахлоқ аст. Мероси адабии шоир бо забонҳои форсии тоҷикӣ ва арабӣ эҷод шудааст.\n\nТаъкид намудан бамаврид аст, ки ақидаҳои инсондўстӣ, адолатпарварӣ, нафрат ба золимон, меҳнатдўстӣ, тарғиби дўстӣ мазмуни асосии мероси адабии шоирро дар бар мегиранд. Сарфи назар аз он ки Саъдӣ ҳамчун шоири ғазалсаро эътироф шудааст, вале асосан ҳамчун шоир ва нависандаи асарҳои пандуахлоқӣ маълуму машҳур гардидааст. Панду андарзҳои шоир дар тарбияи насли наврас аҳамияти калон доранд.  "
      },
      {
        "title": "Ақидаҳои пандуахлоқии Саъдӣ",
        "content": "\n\nСаъдӣ устоди ғазал аст. Бо вуҷуди он ки ў бо асарҳои пандуахлоқии худ шўҳрат ёфтааст, вале аслан ҳамчун шоири ғазалсарои асри худ шинохтаву эътироф гардидааст. Ғазалиёти сурудаи Саъдӣ тавре, ки таъкид намудем, дар таърихи адабиёти классикии форсии тоҷикӣ яке аз намунаҳои барҷастаи ғазал маҳсуб мешаванд. Ҳатто дар ин ҷода Саъдии Шерозиро яке аз он се пайғамбарони шеър ба қалам додаанд:\n\nДар шеър се тан паямбаронанд,\nҲарчанд ки лонабия баъдӣ.\nАвсофу қасидаву ғазалро:\nФирдавсию Анварию Саъдӣ.\n\nСаъдӣ соҳиби 4 девони ғазалиёт мебошад. Мавзўи асосии ғазалиёти шоирро панду ахлоқ ва ишқу муҳаббати инсонӣ фаро гирифтаанд.\n\nАз тарафи дигар, мазмун ва мундариҷаи ғазалиёти Саъдӣ гуногунҷабҳа буда, мавзўъҳои мухталифи ҳаётро дар бар мегирад. Ягонагии зоҳиру ботин, хубиҳои табиати атроф, ахлоқи неки инсонӣ, адлу инсоф, некию накўкорӣ, ишқи пок, донишандўзӣ, ростгўӣ ва ёриву бародарӣ аз мавзўъҳои асосии ғазалиёти шоир маҳсуб мешаванд.\n\nДўстиву рафоқат дар   идеали ҳар як инсон ҷойи намоёнро ишғол менамояд. Саъдӣ моҳияти ин мавзўъро дарк намуда таъкид намудааст:\nДўст он бошад, ки гирад дасти дўст,\nДар парешонҳолию дармондагӣ,\nДўст машмор он ки дар неъмат занад,\nЛофи ёриву бародархондагӣ.\n\nСаъдӣ дар бобати тартибу низоми тановул кардани хўрок ва донистани меъёри истеъмоли хўрок фикру андешаи пешқадам дорад:\n\nНа чандон бихўр, к-аз даҳонат барояд,\nНа чандон ки аз заъф ҷонат барояд.\n\nДигар мавзўи ғазалиёти шоир ин фикру андешаҳои инсондўстӣ ба шумор мераванд. Аз нигоҳи Саъдӣ ҳамаи инсонҳо аз ҷавҳари ягонаи илоҳӣ офарида шудаанд. Саъдӣ ягонагии аъзои инсонҳоро таъкид намуда, зарурати ҳамдарду ҳамғам будани онҳоро собит менамояд:\n\nБани одам аъзои якдигаранд,\nКи дар офариниш зи як ҷавҳаранд.\nЧу узве ба дард оварад рўзгор,\nДигар узвҳоро намонад қарор.\nТу, к-аз меҳнати дигарон беғамӣ,\nНашояд, ки номат ниҳанд одамӣ.\n\nСаъдӣ дар бобати омўхтани дониш, илму амал, ҳунар ва ҳунарварӣ анъанаи гузаштагонро идома дода, зарурати аз бар намудани илму донишро барои ҳар як инсон муҳим меҳисобад:\n\nИлм чандон ки бештар хонӣ,\nЧун амал дар ту нест нодонӣ,\nНа муҳаққиқ бувад, на донишманд,\nЧорпое бар ў китобе чанд.\n\nСаъдӣ ба ҳамаи табақаҳои ҷомеа, махсусан ба синфи ҳоким панд медиҳад, ки дар ҳамаи кору бор, дар зиндагии ҳамарўза қаноатпеша бошанд. Зеро қаноатпешагӣ ҳам ба синфи ҳоким ва ҳам ба табақаи доро муфид аст. Саъдӣ ҳирси ҳокимону дороёнро дида, чораи онро аз қаноат кардан дидааст:\n\nГуфт: Чашми танги дунёдорро\nЁ қаноат пур кунад, ё хоки гўр.\n\nДар бобати одобу маданияти забону гуфтор бисёриҳо сухан рондаанд. Забонро ҳамчун калиди дониш ва маърифат маҳсуб дониста, онро ба калиди ганҷи хирад монанд мекунад. Вале аз тарафи дигар, хомўширо аз ҳама авло медонад:\n\nЗабон дар даҳон, эй хирадманд чист?\nКалиди дари ганҷи соҳибҳунар.\nЧу дар баста бошад, чӣ донад касе,\nКи ҷавҳарфурўш аст ё пилавар.\n\nСаъдӣ дар бобати одоби сухан афзуда, дар вақти зарурат сухан гуфтан ва лаҳзаи нолозимӣ хомўш монданро одоби сухан ва суханварӣ медонад:\n\nАгарчи пеши хирадманд хамўшӣ адаб аст,\nБа вақти маслиҳат он беҳ, ки дар сухан кўшӣ.\n\nСаъдӣ таъкид менамояд, ки шахси донишманд дар муомила бо ашхоси нодон бояд нозукбин бошанд. Ҳикояти Ҷолинуси ҳакимро оварда, бо онҳо даст ба гиребон шуданро нишонаи нодонӣ мешуморад.\n\nДу оқилро набошад кину пайкор,\nНа доное ситезад бо сабукбор.\nВ-агар аз ҳар ду ҷониб ҷоҳилонанд,\nАгар занҷир бошад, бигсилонанд.\n\nЯке аз одобу маданияти сухан роҳ надодан ба такрор гуфтан аст:\n\nСухан гарчи дилбанду ширин бувад,\nСазовори тасдиқу таҳсин бувад,\nЧу як бор гуфтӣ, магў боз пас,\nКи ҳалво чу як бор хўрданд, бас.\n\nАндеша кардан ва дар сухангўӣ эҳтиёт буданро низ яке аз одоби сухан мешуморад:\n\nДар сухан бо дўстон оҳиста бош,\nТо надорад душмани хунхор гўш.\nПеши девор он чӣ гўӣ ҳуш дор,\nТо набошад дар паси девор гўш.\n\nҲамин тариқ, суханҳо ва панду андарзҳои Саъдӣ тўли солиёни дароз ба мардум хизмат карда истодааст. Асрҳо гузашта бошад ҳам, аҳамияти тарбиявии ахлоқии худро аз даст надодааст.  "
      },
      {
        "title": "Маснавии «гулистон»-и Саъдии Шерозӣ",
        "content": "\n\nСаъдии Шерозӣ яке аз шоирони ғазалсарои адабиёти классикии форсу тоҷик ба шумор меравад. Ў дар таърихи адабиёт ҳамчун устоди ғазал эътироф гардидааст. Ба ақидаи устод Садриддин Айнӣ Саъдӣ шоир ва нависандаи рўйиҷаҳонист. Падар ва гузаштагони Саъдӣ аз аҳли форс буда, аз амалдорони хурди дарбори Саъд бинни Зангӣ ҳисоб меёфтаанд. Тахаллуси шоирии ў низ шояд аз ҳамин сабаб бошад. Таҳсилоти ибтидоиро дар зодгоҳи худ гирифта, баъдан барои идомаи таҳсил ба марказҳои илмии ҳамон давра-шаҳри Бағдод меравад.\n\nБо сабаби он ки ватани шоир осудаву ором набуд, ў дар ҷавонӣ зодгоҳи худро тарк менамояд. Вале меҳру муҳаббати ватани азизаш ўро ранҷу азоб медодаанд:\n\nСаъдиё, хубби ватан гарчи ҳадисест шариф,\nНатавон мурд ба хорӣ, ки ман ин ҷо зодам.\n\nБаъди таҳсили илм дар мадрасаҳо сайру саёҳат ва сафари мамлакатҳо ва дар байни халқҳо буданро ба худ ихтиёр мекунад. Сайру сафарҳои Саъдӣ ба кишварҳои Араб, Эрон, Туркия ва Рум ба қавле 30 сол тўл кашидааст. Ў баъди сафарҳои дуру дароз хулосаи сафарҳои худро дар маснавии «Гултстон» ва «Бўстон» ҷамъбаст менамояд. Бештари ҳикояҳои маснавии «Гулистон»-ро ҳангоми сафарҳои худ ҷамъоварӣ намудааст. Маснавии «Гулистон»-и Саъдӣ дар мероси адабии шоир аз ҷиҳати таърихи эҷод дуюм асар мебошад. Шоир ин асари худро соли 1258 эҷод намудааст. Саъдӣ сабаби навиштани асари хешро таъкид намуда, дар бораи беҳуда гузаштани вақт ва фоиданок истифода намудани онро барои насли ҷавон таъкид менамояд. Дар бораи бевафоии дунё мулоҳиза ронда, мегўяд, ки инсон бояд фурсатро ғанимат шуморад ва вақтро барои кори муфид сарф намояд. Маснавии «Гулистон»-и Саъдӣ саршори ҳикояҳои пандуахлоқӣ буда, мардумонро ба некиву накўкорӣ, ростиву росткорӣ, дўстиву рафоқат даъват менамояд. Ғояи асосии маснавии «Гулистон» панду андарз маҳсуб мешавад. «Гулистон» ба таври наср эҷод карда шудааст, ки аз ҳикоятҳои хурд-хурд иборат аст. «Гулистон» мавзўъҳои гуногунро дар бар мегирад. Яке аз бобҳои «Гулистон» дар бораи ҳурмату эҳтироми устод-муаллим ҳикоят менамояд. Саъдӣ эҳтироми устодро аз ҳама боло мегузорад:\n\nПодшоҳе писар ба мактаб дод,\nЛавҳи симинаш бар канор ниҳод.\nБар сари лавҳи ў навишта ба зар:\n«Ҷабри устод беҳ зи меҳри падар!»\n\nНекиву накўкорӣ аз нигоҳи Саъдӣ яке аз хислатҳои хуби инсонӣ ба шумор меравад. Аъмоли неки мардумон ба онҳо умри ҷовидонӣ мебахшад:\n\nЗиндаву ҷовид монд, ҳар кӣ  накуном зист,\nК-аз ақибаш зикри хайр зинда кунад номро.\n\nШоир шахси инсондўстро хеле таърифу тавсиф намуда, ба ў эҳтироми самимӣ мегузорад:\n\nБа даст овардани дунё ҳунар нест,\nЯкеро гар тавонӣ, дил ба даст ор!\n\nПояи асосии маснавии «Гулистон» тарғибу ташвиқи шоҳи одил, адлу инсоф, маърифатпарварӣ ва таърифу тавсифи сирати подшоҳон мебошад. Фикру ақидаҳои пандуахлоқии шоир барои тарбияи насли навраси ҷомеаи мо низ аҳамияти тарбиявӣ дорад. Саъдӣ зебоии ботинии инсонро дар ягонагии ақлу фаросати ў, дар донишандўзӣ, меҳнатдўстӣ, ростгўӣ ва ёриву бародарӣ мебинад. «Гулистон» дар таърихи адабиёти классикии форсию тоҷикӣ ҳамчун ёдгории бадеии асри ХIII шинохтаву эътироф карда шудааст, ки аҳамияти тарбиявии ахлоқии худро то имрўз аз даст надодааст. Мурод аз офаридани «Гулистон» панду андарз будааст, ки худи шоир низ дар ин бора фармудааст:\n\nМуроди мо насиҳат буду гуфтем,\nҲаволат бо худо кардему рафтем.  "
      },
      {
        "title": "Ҳаёт ва фаъолияти Ҷалолиддини Румӣ",
        "content": "\n\nҶалолиддин Муҳаммади Румӣ фарзанди Баҳоуддин валад соли 1207 дар оилаи шахси рўҳонӣ дар шаҳри Балх ба дунё омадааст. Тарбияи давраи кўдакии ў дар назди падар гузаштааст. Падараш барои зиёрати Макка ба Ҳиҷоз сафар мекунад. Баҳоуддини валад-падари Ҷалолиддини хурдсол дар бозгашти сафар вилояти Кунияти Румро писандида, он ҷоро барои истиқомати доимии худ ихтиёр мекунад. Ҷалолиддин соли 1225 ба Гавҳархотун ном духтари самарқандӣ хонадор мешавад. Ў аз муридону шогирдони падари худ таълим гирифта, дониши худро сайқал медиҳад. Ҷалолиддин дар шаҳри Ҳалаб 6 сол таҳсил намуда, дар он ҷо ба шайхи машҳури замон Шамси Табрезӣ мулоқот кардааст. Баъд аз шиносоӣ Ҷалолиддин Шамси Табрезиро ба роҳбарии худ қарор медиҳад. Ҷалолиддини Румӣ соли 1273 дар Куния вафот мекунад.\n\nҶалолиддини Румӣ фаъолияти адабӣ ва эҷодии худро хеле барвақт оғоз намудааст. Доираи эҷодиёти Ҷалолиддини Румӣ доманадору васеъ мебошад. Эҷодиёти ў аз «Маснавии маънавӣ», ки дорои шаш дафтар мебошад, иборат аст. «Маснавии маънавӣ» асари фалсафӣ буда, ба мавзўъҳои гуногуни ҳаётӣ бахшида шудааст. «Маснавии маънавӣ» даҳ сол пеш аз вафоти шоир эҷод карда шудааст.\n\nБа ғайр аз «Маснавии маънавӣ» аз Ҷалолиддини Румӣ ба мо асарҳои дигари ў «Мактубот» ва «Девони Шамси Табрезӣ» боқӣ мондаанд. Ашъори Ҷалолиддини Румӣ аз ду қисм иборат аст. Як бахши осори ў ба таври манзум сароида шудааст. Қисми дуюми ашъори ўро ғазалиёт ва рубоиёт ташкил медиҳад. Бештари ғазалҳои худро бо тахаллуси Шамси Табрезӣ эҷод намудааст. Бинобар ин, ғазалиёти ў бо номи «Куллиёти Шамси Табрезӣ» ё худ бо номи «Куллиёти Шамс» ё «Девони кабир» маълуму машҳур гаштааст.\n\n«Маснавии маънавӣ» яке аз бузургтарин асари барҷастаи адабиёти классикии форсии тоҷикӣ ба ҳисоб меравад. «Маснавии маънавӣ» аз қиссаҳои мухталиф иборат мебошад, ки ҳама саршори панду ахлоқ мебошанд.\n\nРумӣ мартаба ва мақому манзалати инсониро аз ҳама боло мегузорад ва ин масъала яке аз муҳимтарин ҷанбаъҳои эҷодиёти ўро фаро мегирад:\n\nҲазорсола роҳ аст аз ту то мусулмонӣ,\nҲазор соли дигар то ба ҳадди инсонӣ.\n\nМавзўи дигари эҷодиёти шоир ин ҳурмату эҳтиром ва мақому манзалати устод- омўзгор мебошад. Зеро аз нигоҳи Румӣ барои ба қуллаи умеду орзуҳо расидан ранҷу заҳматҳои устод ва заҳмату донишандўзиҳову роҳнамоии ў зарур аст:\n\nҲеҷ кас аз пеши худ чизе нашуд,\nҲеҷ оҳан ханҷари тезе нашуд.\nҲеҷ Мавлоно нашуд мавлои Рум,\nТо муриди Шамси Табрезӣ нашуд.\n\nРумӣ чунин андеша дорад, ки ҳар як инсон бояд дар ҳаллу фасли масоили ҳаётӣ бо ҳамдигар машварат намояд. Зеро ки кори бомаслиҳат судманду манфиатбахш аст:\n\nМашварат идроку ҳушёрӣ диҳад,\nАқлҳоро ақлҳо ёрӣ диҳад.\n\nҶалолиддини Румӣ зебоии инсонро дар ягонагии зоҳиру ботин медид:\n\nСурати зоҳир фано гардад, бидон,\nОлами маънӣ бимонад ҷовидон.\n\nАшъори пурмазмуни шоир имрўз ҳам дар ҷомеаи мо мавқеи муайяни худро касб намудааст.  "
      },
      {
        "title": "Маснавии маънавӣ»-и Ҷалолиддини Румӣ",
        "content": "\n\nМавлоно Ҷалолиддини Румӣ дар таърихи адабиёти классикии форсии тоҷикӣ ва ҳам дар олами фарҳангу тамаддуни ҷаҳонӣ ҳамчун шоири бузургу тавоно мақому манзалати баландеро касб намудааст. Ў соли 1207 дар шаҳри Балх дар оилаи шахси донишманд ба дунё омадааст. Ҷалолиддини хурдсол таҳсилоти ибтидоии хешро дар назди падар дар зодгоҳи худ гирифтааст. Баъдан барои идомаи таҳсил бо ҳамроҳии падараш ба сайру саёҳат мебарояд. Ў дар Ҳалаб ва дар шаҳри Қунияи Рум таҳсили илм намуда, бо Шамси Табрезӣ ошноӣ пайдо карда, ўро устоди маънавии хеш меҳисобад ва девони машҳури ашъори худро «Девони Шамси Табрезӣ» номгузорӣ мекунад. Румӣ соли 1273 дар шаҳри Куния вафот мекунад.\n\nАшъори шоир аз ду бахши асосӣ иборат мебошад. Қисми аввали онро асари манзуми ў, ки яке аз машҳуртарину барҷастатарин китобҳост «Маснавии маънавӣ» ташкил медиҳад. «Маснавии маънавӣ» дорои шаш дафтар буда, 26 ҳазор байтро ташкил медиҳад. Қисми бештари «Маснавии маънавӣ-ро афкори пандуахлоқии шоир дар бар мегирад.\n\nҶалолиддини Румӣ дар «Маснавии маънавӣ»-и хеш ба ҳама масъалаҳои ҳаётӣ дахл намудааст. Шоир дар шоҳасари худ инсонҳоро ба некиву накўкорӣ ва ростиву ростгўӣ даъват менамояд.\n\nАз тарафи дигар некиву накўкориро яке аз хислатҳои ҳамидаи инсонӣ маҳсуб медонад. Тамоми инсонҳоро барои иҷрои амали нек сафарбар ва ҳидоят менамояд:\n\nРав некӣ кун, ки даҳр некӣ донад,\nЎ некиро зи некўвон настонад.\nМол аз ҳама монду аз ту ҳам хоҳад монд\nОн беҳ, ки ба ҷои мол некӣ монад.\n\nҶалолиддини Румӣ хислатҳои бади одамӣ зулму золимӣ, пастиву разилии инсонҳоро сахт маҳкум намуда, ба воситаи қиссаву ривоятҳо ва панду масалҳову ҳикояҳои пандомез адлу инсоф, донишандўзӣ, саховатмандӣ, меҳнатдўстӣ ва меҳру муҳаббати инсониро тараннум менамояд:\n\nАз муҳаббат талхҳо ширин шавад,\nВ-аз муҳаббат мисҳо зарин шавад.\nАз муҳаббат мурда зинда шавад.\nВ-аз муҳаббат шоҳ банда шавад.\n\nРумӣ ба оянда назари нек дорад, таъкид менамояд, ки инсон бояд ноумед нашавад, барои расидан ба қуллаи умеду орзўҳо бояд ҷидду ҷаҳд намояд:\nБаъди навмедӣ басе умедҳост,\nАз паси зулмат басе хуршедҳост.\n\nШоир дар масъалаи одоби сухан кардан ва хомўширо пешаи худ қарор додан диди назари тозае дорад:\n\nХомўшӣ баҳр асту гуфтан ҳаҷигў ҷў,\nБаҳр мегўяд туро, ҷўро маҷў.\n\nШоир ба мавзўи ҳирсу тамаъ дахл намуда, ҳирс, тамаъ, ҳасад ва мумсикиро яке аз хислатҳои бади одамӣ мешуморад. Дар баробари он дар бораи фоидаву самараи қаноат сухан ронда, мардумро ба қаноатпешагӣ даъват менамояд:\nАз қаноат ҳеч кас беҷон нашуд,\nАз ҳарисӣ ҳеч кас султон нашуд.\n\nБа ақидаи шоир ҳар як инсон дар ҷомеа мақому манзалати хешро дорад. Мавқеи ҳар як шахс муайян аст. Ҳар як фард бояд ҳадду ҳудуди хешро донад ва мувофиқи он рафтор намояд:\n\nҲадди худ бишносу бар боло мабар,\nТо наяфтӣ дар нишеби шуру шар.\n\nҲамин тариқ, «Маснавии маънавӣ» саропо масъалаҳои пандуахлоқиро фарогир буда, хислатҳои неки инсонро дар ҷомеаи мо тарғибу ташвиқ менамояд.  "
      },
      {
        "title": "Ҳаёт ва фаъолияти амир Хусрави Деҳлавӣ",
        "content": "\n\nАмир Хусрави Деҳлавӣ яке аз шоирон ва адибони бузургу барҷастаи адабиёти форсизабони Ҳиндустон буда, бо осори илмиву адабиаш дар таърихи адабиёти форсу тоҷик мақому мартабаи баланд касб намудааст. Ў соли 1253 дар яке аз мавзеъҳои наздикии шаҳри Деҳлӣ ба дунё омадааст. Бештари ҳаёти шоир дар ин шаҳр сипарӣ гаштааст. Амир Хусрав таҳсилоти ибтидоиро дар назди бобоёни худ гирифта, баъдан ба мадраса рафта онро низ хатм менамояд. Амир Хусрав бештар дар дарбори шоҳони замони худ хизмат кардааст. Амир Хусрав аз овони хурдсолӣ ба шеъру шоирӣ шавқу ҳаваси зиёде доштааст. Амир Хусрав ба ғайр аз шеъру шоирӣ боз ба санъати мусиқӣ низ рағбат доштааст.\n\nМероси адабии шоир бою рангин буда, аз ғазал, рубоӣ, қитъа, маснавӣ, қасидаҳо ва достонҳо иборат аст. Ба ғайр аз ин ў соҳиби чор девон низ мебошад. Амир Хусрави Деҳлавӣ дар ҷавоби «Хамса» асари бузургеро бо номи «Панҷ ганҷ» эҷод намудааст. Амир Хусрав дар анъанаи хамсанависӣ аввалин шоир маҳсуб мешавад. Абдураҳмони Ҷомӣ дар «Баҳористон»-и худ қайд менамояд, ки «Панҷ ганҷ»-и Амир Хусрав аз беҳтарин ҷавобҳо ба «Хамса»-и Низомии Ганҷавӣ ба шумор меравад. «Хамса»-и Амир Хусрав дар таърихи адабиёти классикии форсии тоҷикӣ бо номи «Хамсаи Хусравӣ» низ маълуму машҳур мебошад. Мавзўъ ва мундариҷаи асарҳои шоир мухталиф мебошанд. Яке аз мавзўъҳое, ки шоир ба он дахл намудааст, фазилати илму дониш ва ҷаҳлу ҷоҳилӣ мебошад:\n\nЧун набувад мард ба дониш азиз,\nГов бувад, хармагаси гов низ…\nМард, ки аз илм тавонгар бувад,\nКай назараш бар гуҳару зар бувад.\n\nШоир дар бобати одобу ахлоқ сухан ронда, покизагиву хулқу одоби ҳамидаро таърифу тавсиф менамояд. Инсонҳоро ба кўшишу ғайрат, некиву накўкорӣ ва тарбияи ахлоқи неки дигарон даъват менамояд:\nНекўӣ омўз ба ҳар нокасе,\nЗ-он ки бадӣ ҳаст худ ўро басе.\n\nАмир Хусрав ҳамчун олими мутафаккир, шахси порсо мўътақид ба қонуну қоидаи шариати исломӣ буда, мухолифи ҳама гуна табақаҳои ҷамъият, ки маю машруботро як воситаи хушии ҳаёт маҳсуб медонистанд, шаробро ҳамчун сабабгори бадиву пастиҳо маҳкум менамояд:\n\nШурбу зино тира кунад ройро,\nШоҳиду май суст кунад пойро.\n\nМасъалаҳои дигар ин сулҳнопазирии ақидаҳои исломӣ бо маю майгусорӣ мебошад, ки дар ашъори шоир ҷои махсусро дорад:\n\nБодаву тасбеҳ ба як лаб хатост,\nМаҷлису меъроҷ ба як шаб хатост.\nМасчиду майхона чу як ҷо шавад,\nНатъи ҳарифон зи мусалло шавад.\n\nАз назари Амир Хусрав масъалаи ҳурмату эҳтироми падару модар дар ҷои аввал буда, вазифаи муқаддаси ҳар як фарзанд маҳсуб мешавад. Ин масъала хеле муҳим буда, пойдории оила, авлод, халқу миллатҳо ба он вобастааст. Амир Хусрав ҳурмату эҳтироми аввалро ба модар медиҳад, зеро ки дар таваллуди фарзанд ва тарбияи ў хидмати бузурге дорад:\n\nЯк шаба он ранҷ ки модар кашид,\nБо ду ҷаҳонаш натавон баркашид.\nЎ чу надорад зи паят ҷон дареғ,\nВой, ки чун дорӣ аз ў нон дареғ.\n\nАмир Ҳусрав ҳамчун инсони комил қадру қимати волидайнро муҳокима намуда, диққати асосиро бештар ба зарурат будани фарзанд додааст. Ҳар як фарзанд бояд ободгари миллату кишвар бошад:\n\nЗода агарчи ҳама хокистар аст,\nСурмаи чашми падару модар аст.\n\nҲамин тариқ, ашъори пандуахлоқӣ, достонҳои лирикии ў аз намунаҳои беҳтарини назму шеъри адабиёти классикии форсии тоҷикӣ буда, барои тарбияи насли имрўза хизмати босазое кардааст.  "
      },
      {
        "title": "Достони «дувалронӣ ва хизрхон»-и амир Хусрави Деҳлавӣ",
        "content": "\n\nАмир Хусрави Деҳлавӣ дар адабиёти классикии форсу тоҷик ҳамчун шоир ва нависандаи хамсанавис эътироф гардидааст. Ў намояндаи бузурги аҳли илму адаби тоҷикзабонони Ҳиндустон буда, соли 1253 дар мавзеи назди Деҳлӣ ба дунё омадааст. Баъд аз хатми таҳсили мадраса ба шеъру адаби форсӣ шавқу ҳаваси зиёде пайдо мекунад ва дар як муддати кутоҳ ҳамчун шоири мумтоз шўҳрати зиёде касб менамояд.\n\nАмир Хусрави Деҳлавӣ шоири сермаҳсул буда, эҷодиёти бою рангин дорад. Эҷодиёти ў асарҳои зиёди назмию насрӣ ва девону ғазалиётро дар бар мегирад.\n\nМавзўи дўстиву рафоқат дар эҷодиёти шоир мавқеи хоса дорад. Аз ин рў, ў доир ба дўстиву рафоқати байни инсонҳо дар ҷамъият асаре эҷод намудааст, ки бо номи «Дувалронӣ ва Хизрхон» дар адабиёти классикӣ ёд карда мешавад. Дар ин достон мавзўи ишқу муҳаббати поки инсонӣ тараннум карда шудааст. Бояд зикр намуд, ки дар баробари ин кинаю адоват, рашку ҳасади инсонҳо дар ҷамъият душманию нотавонбинии онҳо танқиду мазаммат карда мешавад. Мазмун ва мундариҷаи достон ба ҳодисаву воқеаҳои хонадон ва сулолаи яке аз шоҳони замони Амир Хусрав бо номи Алоуддини Хилҷӣ алоқамандиву вобастагӣ дорад. Аз рўи нақлу ривояти шоир достони мазкур хаёлӣ набуда, балки асоси воқеӣ доштааст.\n\nДар ҷангҳои байниҳамдигарии шоҳони ҳамон давр Дувалронӣ ном ҳиндудухтаре асир афтода, ба дарбори султон Алоуддавла оварда мешавад. Дар дарбори шоҳ писари даҳсолаи шоҳ-Хизрхон бо Дувалронӣ, ки ҳамагӣ ҳаштсола буд, бо ҳам бозӣ мекарданд. Бо гузашти вақт байни онҳо муносибати дўстиву рафоқат барқарор карда мешавад. Ниҳоли дўстии онҳо мустаҳкамтар мешавад. Дўстии байниҳамдигарии онҳо ба ишқу муҳаббат табдил меёбад. Чун ҳамеша аз муҳаббати дилдодагон волидайни онҳо хабар ёфта, онҳоро аз ҳам ҷудо месозанд.\n\nҲатто аз нигоҳи мазҳабӣ байни онҳо тафриқа меандозанд. Ба хонадоршавии онон монеъ мешаванд. Падари Хизрхон аз ў напурсида, духтари тағояшро барои ў ҳамчун арус интихоб менамояд. Хизрхон бошад, аз ин амали падар сахт ошуфта мешавад. Ў ҳамеша дар хобу хаёли Дувалронӣ буд. Онҳо ба ҳам нома навишта ҳамдигарро ба бевафоӣ айбдор мекунанд. Хизрхон бар муқобили фикру андешаҳои волидайни худ баромада, аз духтари тағояш ҷудо мешавад ва Дуволрониро ба ақди никоҳи худ медарорад.\n\nБадгўёну нотавонбинон ба падари Хизрхон ҳар хел фикрҳои бадро мерасонанд, ки гўё Хизрхон толиби тоҷу тахт бошад. Падар аз он гуфтаҳои душманон ба хашм омада, ўро дар зиндони маҳбусон ҳабс менамояд. Ба ҳамаи ин нигоҳ накарда, ошиқон бо ҳам вомехўранд. Дар ин миён Алоуддин вафот мекунад. Ноиби ў, ки хостори тоҷу тахти шоҳӣ будааст, идораи мамлакатро ба дасти худ мегирад ва Хизрхони маҳбусро бо лагадкўбиҳои зиёд кўр мекунад. Сипас, тарафдорони Хизрхон бошанд, шоҳро нобуд сохтанд. Муборакшоҳ, ки яке аз писарони шоҳ буд, ба сари тахт нишаст. Ў ниҳоят шахси разилу фитнакор будааст. Муборакшоҳ ба корҳои бад даст зада мехост, Дувалрониро аз они худ намояд. Кор то ба ҷое расид, ки ҳатто барои қатли бародараш фармон содир намуд. Дувалронӣ аз марги Хизрхон хабар ёфта, худро оташ зада худсўзӣ мекунад.\n\nШоир дар достон ба воситаи тасвири ишқу муҳаббати ҷавонон масъалаҳои дўстиву рафоқат ва ҳамкориҳои ҳиндуҳо ва мусулмононро ба миён гузоштааст. Амир Хусрав дар он замон аввалин шуда, бо васфу ситоиши симои намояндагони ду гурўҳи иҷтимоӣ дўстиву рафоқати онҳоро тарғибу ташвиқ намудааст.  "
      },
      {
        "title": "Ҳаёт ва фаъолияти адабии Ибни Ямин",
        "content": "\n\nДар бобати ҳаёти шахсӣ, алалхусус дар бораи давраи ҷавонии ў маълумоти бисёре нест. Номаш Амир Фахруддини Маҳмуд буда, падараш Яминуддин ном доштааст. Бино бар ин ривоят Ибни Ямин соли 1286 дар қасабаи Фарюмади Хуросон дар оилаи амалдори ҳукумат Яминуддин ба дунё омадааст. Ў дар таърихи адабиёти классикии мо бо номи Ибни Ямин (яъне фарзанди Ямин) машҳуру маъруф гардидааст. Аҳли хонаводаи онҳо аз заминдорони миёнаҳоле буда, ба кори деҳқонӣ шуғл меварзидаанд ва ризқу рўзии аҳли оиларо ба меҳнати ҳалоли худ таъмин мекардаанд. Аз омўзиши ашъори Ибни Ямин чунин маънӣ бармеояд, ки ў дар ҳақиқат ҷавони зираку доно буда, ба ҳодисаҳову воқеаҳои заминиву осмонӣ таваҷҷўҳ менамудааст ва сабабҳои пайдоиши онҳоро фаҳмидан мехостааст. Ибни Ямин таҳсили ибтидоӣ ва таҳсили мадрасаро дар зодгоҳи худ касб намудааст:\n\nПадар, ки раҳмати ҳақ бар равони покаш бод,\nЗи ман дареғ намедошт панди пирона.\n\nАз ин мисраъҳо маълум мешавад, ки ў таҳсили ибтидоиро дар назди падар гирифтааст. Ў аз хурдсолӣ ба шеъру шоирӣ дилбастагии зиёде дошта, аз мактаби эҷодии Рўдакӣ, Фирдавсӣ ва шоирони дигар сабақҳо гирифтааст. Масалан, ба шеъри устод Рўдакӣ «Ҳар бод, ки аз сўи Бухоро ба ман ояд» чунин назирае сурудааст:\n\nБўе, ки зи чини сари зулфат ба ман ояд,\nХуштар зи дами нофаи мушки Хутан ояд.\n\nФирдавсии бузургро низ васфу ситоиш намуда гуфтааст:\n\nСиккае к-андар сухан Фирдавсии Тўсӣ нишонд,\nКофирам, гар ҳеҷ кас аз зумраи фурсӣ нишонд.\nАввал аз болои курсӣ дар замин омад сухан,\nЎ суханро боз боло бурду бар курсӣ нишонд.\n\nМероси адабии шоир зиёда аз 16 ҳазор байтро дар бар мегирад, ки он аз қасида, ғазал, қитъа, рубоӣ, маснавӣ ва ғайраҳо иборат аст. Соли 1337 шўриши Сарбадорони Хуросон вазъияти вилояти Хуросонро хеле бад кардаанду мулки Ибни Яминро низ талаву тороҷ кардаанд:\n\nБистудандӣ ба сад шиканҷаи чўб,\nБа қиёси ҷамоаи зардор.\n\nЎ дар аввал оиладор набудааст. Аввалҳои умри худро барои хондан ва хуш гузаронидан бе ҳаёти оилавӣ сипарӣ намудааст. Дар охири умр хонадор шудан ўро ҳам аз сабаби заъфи пириву ноумедӣ ва ҳам аз нигоҳи норасоиҳои иқтисодӣ азоб медод.\n\nМазмун ва мундариҷаи ғоявии шеъру ғазалҳои Ибни Ямин аз мадҳи амирону ҳокимон ва пушаймонӣ аз онҳо, адлу инсоф, панду насиҳат, масъалаҳои иҷтимоӣ ва шаҳрвандӣ иборат мебошад. Масалан, ў адлу инсофро аз синфи ҳоким хоҳишу дархост намуда чунин мегўяд:\n\nМакун ҳаргиз ситам бар зердастон,\nКи эшон чун ту ҳақро бандагонанд.\nҲаёти доим аз додудиҳиш ҷўй,\nКи Нўшервону Ҳотам зиндагонанд.\n\nХулоса, Ибни Ямин дар эҷодиёти худ анъанаи хуби шоирону адибону классикии моро дар бобати панду ахлоқ идома додааст. Дар масъалаҳои пандуахлоқиаш ба воситаи ақлу дониш ҳаллу фасл намудани мураккабиҳои ҳаётро ба мардумон тавсия медиҳад:\n\nКасеро, ки беш аз кафоф орзуст,\n\nХирад поймол аст дар поймол.\nНишеман ту дар сояи ақл ҷўй,\nКи ақл офтобе бувад безавол.\n\nЭҷодиёти шоири маъруф ва мазмуну мундариҷаи шакли шеърҳои ў хеле бою рангин буда, барои тарбияи ояндагон шоистаи омўзиш аст.  "
      },
      {
        "title": "Ҳаёт ва фаъолияти Убайди Зоконӣ",
        "content": "\n\nУбайди Зоконӣ яке аз шоирони бузург ва насрнависи машҳури адабиёти классикии форсии тоҷикӣ маҳсуб мешавад. Ў соли 1270 дар деҳаи Зокони вилояти Қазвини Эрон дар оилаи собиқ вазири замони худ ба дунё омадааст. Убайд тарбияи кўдакӣ ва таҳсили ибтидоии худро дар назди падар, дар зодгоҳи хеш-деҳаи Зокон гирифтааст. Убайд аз хурдсолӣ ба илму дониш ва донишандўзи шавқу завқи зиёде доштааст. Аз ин рў, барои идомаи таҳсил ба шаҳри Бағдод, ки яке аз марказҳои илму фарҳанг ба шумор мерафт, сафар намудааст. Вале Убайд дар он ҷо ба душвориҳову сахтиҳои рўзгор рў ба рў мешавад. Ў ин мазмунро дар ашъори тарҷумаиҳолии хеш чунин баён менамояд:\n\nДар хонаи ман зи неку бад чизе нест,\nҶуз бангею пораи намад чизе нест,\nАз ҳар чӣ пазанд, нест ғайр аз савдо,\nВ-аз ҳар чӣ хўранд, ҷуз лагад чизе нест…\n\nУбайди Зоконӣ ба монанди дигар аҳли илму адаб дар мўҳтоҷиву сахтӣ умр ба сар мебурд. Бо ҳамин сабаб ў маҷбур буд, ки аз дороёни замони худ барои таъмин намудани вазъи оилавии худ қарз гирад:\n\nМардум ба айш хушдилу ман мубталои қарз,\nҲар кас ба кору бореву ман дар балои қарз.\nФарзи худову қарзи халоиқ ба гарданам,\nОё адои фарз кунам ё адои қарз?\n\nБинобар ин ҳам барои аҳли илму адаб ва ҳам барои Убайд лозим буд, ки бо меҳнати ҷисмонӣ машғул шуда, аз маҳсули дастранҷи хеш рўз гузаронанд. Ин аст, ки шоир дар ҳамин лаҳзаҳо ба навиштани осори пандуахлоқии худ шурўъ менамояд. Бо ҳамин роҳ Убайд мехоҳад, ки ба воситаи вазир дар назди подшоҳ кўмаку дастгирӣ ёбад:\n\nГар хоҷа тарбият накунад назди подшоҳ,\nМискин Убайд чун кунад, охир адои қарз.\n\nУбайди Зоконӣ бо сахтию зориҳо соли 1370 аз олам чашм пўшидааст. Низомиддин Убайди Зоконӣ дар таърихи адабиёти классикии форсу тоҷик бо номи нависандаи шўхтабъ маълуму машҳур будааст. Мероси адабии Убайди Зоконӣ ҳаҷман калон набошад ҳам, вале аз рўи мавзўъ ва мундариҷа хеле мухталиф мебошанд. Аз ў ба мо чунин осори пурмазмун боқӣ мондааст: «Наводируламсол», рисолаи «Ахлоқулашроф», «Сад панд», «Даҳ фасл», «Рисолаи Дилкушо», «Ришнома», достони «Ушшоқнома», «Муш ва гурба».\n\nАсарҳои Убайди Зоконӣ дар жанр ва шаклҳои гуногун таълиф шудааст.\n\n«Ахлоқулашроф» аз муқаддима ва ҳафт боб иборат аст. Бобҳо ба мавзўъҳои мухталиф бахшида шудаанд. Аз рўи ақида ва фикру андешаҳои ҳамасрони шоир «Аҳлоқулашроф» мазмун ва мулоҳизаи танқидӣ дорад.\n\nРисолаи «Дилкушо» ба забони тоҷикӣ ва арабӣ эҷод шудааст. Ин асар дорои ҳикоятҳои хурд-хурд буда, латифаҳои халқиро ба ёд меорад. Шоир дар ин асараш низ ахлоқу одоби табақаҳои ҳокимонро мавриди танқид қарор додаст.\n\nРисолаи «Даҳ фасл» як намуди аҷиби наср буда, тарзи баёни нависанда ба тартиби луғат монандӣ дорад. Ў ҳангоми шарҳу эзоҳи луғатҳо ва истилоҳҳо тарзи ифодаи кинояро пеш гирифтааст.\n\nРисолаи «Сад панд» асаре мебошад, ки фикру андешаҳои нависанда ба шакли масал, мақолу зарбулмасал ва фикрҳои пандомез баён ёфтааст. «Ришнома» бо назму наср эҷод шудааст. Таъкид намудан лозим аст, ки осори Убайд гуногунжанр буда, бо эҷодиёти даҳонии халқ робитаи зич дорад. Асарҳои ҳаҷвию танқидии Убайд мазмуни пандуахлоқӣ низ доранд, ки барои тарбияи ҷавонон судманд мебошанд.  "
      },
      {
        "title": "Достони «мушу гурба»",
        "content": "\n\nУбайди Зоконӣ дар таърихи адабиёти классикии форсу тоҷик ҳамчун нависандаи ҳаҷвнигору шўхтаъб маълуму машҳур гаштааст.\n\nЎ ҳамчун нависандаи шўхтабъ шинохтаву эътироф гардидааст.\n\nУбайди Зоконӣ соли 1270 дар хонадони вазиро ба дунё омадааст. Осори бадеии Убайд яке аз комёбиҳои бузургу барҷастаи адабиёти классикии форсии тоҷикӣ ба шумор меравад. Эҷодиёти ў бештар бо эҷодиёти даҳонии халқ алоқамандии ногусастание дорад. Мазмун ва мундариҷаи асосии осори ў аз танқиди фикру ақидаҳои кўҳнашуда, афкори зиддихалқии замона, зулму золимӣ, ҷаҳолатпарастӣ, рафтору гуфтору кирдори ношоиставу баъзе урфу одат ва расму русуми мардум, тарғибу ташвиқи ақидаҳои ҳаётдўстӣ, муҳаббати поки инсонӣ иборат аст. Тарзу тариқи нигориши нависанда ҳазлу шўхӣ бошад ҳам, вале аксари онҳо мазмуни ҷидии танқидӣ дорад, ки худи муаллиф ба он таъкид менамояд:\n\nБа мазоҳат нагуфтам ин гуфтор,\nҲазл бигзору ҷид аз ў бардор.\n\nЯке аз достонҳои Убайди Зоконӣ, ки ба мавзўи иҷтимоӣ, яъне ҷангу ҷидолҳои байнихудии феодалҳо бахшида шудааст, ин достони «Мушу гурба» мебошад. Мазмуни асосии достон воқеаҳои солҳои 1335-1360, ки давраи вайронии ҳукумати марказии феодалии муғулҳои Эрон ва авҷи саркашии феодалҳои маҳаллиро дар бар мегирад, иборат мебошад. Достон аз муқаддима, сюжети асосӣ ва хотима иборат аст. Оғози достон чунин аст:\n\nАгар дорӣ ту ақлу донишу ҳуш,\nБиё бишнав ҳадиси гурбаву муш!\n\nДостони «Мушу гурба» дар шакли қасида суруда шудааст. Маълумоти аввалин дар бораи Гурба чунин оғоз мешавад:\n\nАз қазои фалак яке Гурба,\nБуд чун аждаҳо ба Кирмоно.\n\nГурба барои шикори муш ба шаробхона медарояд. Муш омада аз хум май менўшад ва масту аласт шуда, ба сайди гурба меафтад:\n\nНогаҳон ҷасту мушро бигрифт,\nЧун паланге шикори кўҳоно.\nГурба он мушро бикушту бихўрд,\nСўи масҷид шудӣ хиромоно.\n\nГурба баъди ин гўё аз кардаи хеш пушаймон мешавад. Мушон дастаҷамъӣ ба назди Гурба меоянд ва Гурба боз бо фиребу найранг ба мушон ҳамла меоварад. Аз ин воқеа маълум мегардад, ки дўстиву бародарии мушу гурба ғайри қобили қабул аст. Дар охир Гурба асир меафтаду бо як ҳамлаи ҷиддӣ бандро канда карда, ба мушон дармеафтад:\n\nМушаконро гирифта зад ба замин,\nКи шудандӣ ба хок яксоно.\n\nВа бо ҳамин воқеа ба фоидаи ў ҳал мешаваду достон низ хотима меёбад. Гурба ҳамчун аждаҳо пурқуввату тавоно тасвир ёфтааст:\n\nШикамаш талбу синааш чу сипар,\nШердуму палангчангоно.\n\nДар достон Гурба ҳамчун фиребгар ба қалам дода шудааст. Гурба мағрур ва худписанд аст. Дар образи тамсилии Гурба феодалҳои бузургу тавоно, вале фиребгару муфтхўр тасвир ёфтаанд. Хислати мушон аз рўи тасвири шоир ягонаву яксон нест. Муш бо вуҷуди мағруриаш хеле заифу тарсончак аст. Мушон аз рўи фикру андешаи Убайди Зоконӣ хушомадгўй, ришвадеҳ мебошанд. Ҷанги мушу гурба на ҷанги байни деҳқону феодалҳо мебошад, балки ҷанги байниҳамдигарии худи феодалҳост. Дар охир шоир аз ин достони тамсилии худ панду ҳикмат гирифтанро таъкид намудааст:\n\nҶони ман, панд гир аз ин қисса,\nКи шавӣ дар замона шодоно.\nҒараз аз «Мушу Гурба» бархондан,\nМуддао фаҳм кун писарҷоно!\n\nХулоса, достони Убайди Зоконӣ дар ҳаракати озодихоҳии халқ, махсусан дар ҳаракати сарбадорон, ки мазмун ва моҳияти зиддифеодалӣ дошт, аҳамияти махсус дорад.  "
      },
      {
        "title": "Ҳаёт ва фаъолияти Ҳофизи Шерозӣ",
        "content": "\n\nҲофизи Шерозӣ дар таърихи адабиёти классикии форсу тоҷик ҳамчун устоди ғазал шинохтаву эътироф гардидааст. Гузаштагони шоир аз аҳли тиҷорат будаанд.Ҳофиз аз рўи ишораҳои тазкиранависон соли 1321 дар шаҳри Шероз таваллуд ёфтааст. Ў таҳсили ибтидоиро дар ҳамин ҷо касб намудааст. Падари Ҳофизи Шерозӣ ҳангоми тифл будани ў аз олам дармегузарад. Аз ин сабаб Хоҷа Ҳофиз аз овони хурдсолӣ барои таҳсили илму дониш имконият надоштааст. Баъдан, ба қавли худаш чиҳил сол ба таҳсили илм машғул шудааст. Аз рўи баъзе нақлу ривоятҳо Ҳофиз баъди хатми мадраса ба касби мударрисӣ машғул шуда, аз илми калом-ақидаҳои динӣ дарс мегуфтааст. Ҳофиз аз кўдакӣ ба шеъру шоирӣ шавқу рағбати зиёде дошт. Ва ҳамин дилбастагиҳо буд, ки ў дар андак замон ҳамчун шоири ғазалсаро, сарояндаи ғазалҳои лирикӣ ҳанўз дар айёми барҳаёт буданаш маълуму машҳур шуда будааст. Обрўву эътибор ва шўҳрату шаҳомати Хофиз на танҳо дар Форсу Ироқу Озорбойҷону Эрон, балки дар Ҳиндустону Хуросону Мовароуннаҳр низ паҳн гардид:\n\nБа шеъри Ҳофизи Шероз мехонанду мерақсанд,\nСияҳчашмони кашмирию туркони самарқандӣ.\n\nАшъори дилангези Ҳофиз гуногунранг буда, доир ба ҳамаи мавзўъҳои ҳаётӣ эҷод шудаанд. Дўстиву рафоқат, тараннуми ишқу муҳаббат, некиву накўкорӣ, ростиву ростқавлӣ, муҳаббату вафодорӣ аз мавзўъҳои асосии ашъори Хоҷа Ҳофиз маҳсуб мешаванд.\n\nМероси адабии шоир чандон бузург набуда, ҳамагӣ як девони ғазалиётро дар бар мегирад. Ҳофиз сарояндаи ғазалҳои лирикӣ ба шумор меравад. Мавзўъ ва мундариҷаи ғазалиёти лирикии шоирро ишқу муҳаббати инсон ва масъалаҳои иҷтимоии ҳаёт ташкил медиҳад.\n\nДар масъалаи мавқеи ғазал худи Ҳофиз таъкид кардааст, ки сарфи назар аз он ки Саъдӣ яке аз устодони ғазал ҳисоб меёбад, вале Ҳофиз ба тарзу тариқи ғазалсароии шоири ҳамасри худ Ҳоҷўи Кирмонӣ пайравӣ намудааст:\n\nУстоди ғазал Саъдист пеши ҳама кас аммо,\nДорад сухани Ҳофиз тарзи сухани Ҳоҷу.\n\nСарчашмаи илҳоми шоир ҳаёти моддии ҷамъият буда, фикру ақидаҳои иҷтимоии ўро муносибатҳои иқтисодиву сиёсиву иҷтимоии замонаш ташкил медиҳад. Эҷодиёти Ҳофизро аз рўи табақабандӣ ба ду гурўҳ ва ё ба ду давра ҷудо кардан мумкин аст. Давраи аввалро давраи ҷавонию ҷавонмардӣ дар бар гирифтааст. Ин давра- давраи ҷавонӣ, таҳсили мадраса, давраҳои мударрисии ўро фаро гирифтааст.\n\nБештари ғазалиёти Ҳофиз ба фош намудани нобаробарии ҷамъияти феодалӣ ва ошкор намудани хислатҳои бади синфи ҳукмрон, сарварони дину диёнат, нобоварӣ ба онҳо ва фикру ақоиди онҳо бахшида шудаанд.\n\nҲофиз мардумро ба ҳамдигарфаҳмӣ даъват менамояд. Шоир аз мавқеи инсондўстӣ ба тарғибу ташвиқи ақидаҳои динии диндорон нигариста, аз номи дину диёнат ва диндорон ба халқ зулм кардани онҳоро фош намуда, ягона набудани зоҳиру ботини онҳоро танқид кардааст:\n\nВоизон к-ин ҷилва дар меҳробу минбар мекунанд,\nЧун ба хилват мераванд, он кори дигар мекунанд.\nПурсише дорам зи донишманди маҷлис бозпурс,\nТавбафармоён чаро худ тавба камтар мекунанд?\n\nҲамин тариқ, Ҳофиз ҳамчун шоири лирик дорои хаёлоти бадеии баландпарвоз буда, ақидаҳои пешқадами ў дар ҷомеаи соҳибистиқлоли мо аҳамияти тарбиявии умумибашарӣ дорад.  "
      },
      {
        "title": "Ҳофиз - шоири ғазалсаро",
        "content": "\n\nБузургони аҳли илму адабу фарҳанг шабеҳи оинаанд. Яке аз бузургтарин шоирони ғазалсарои адабиёти классикии форсии тоҷикӣ Шамсиддин Муҳаммади Ҳофизи Шерозӣ низ ҳукми чунин оинаро дорад. Дар бораи Ҳофиз ва ашъори рўҳнавози ў баҳсҳо хеле зиёданд. Аҳли ҳар давру замон ўро ба мазҳабеву ба равияе нисбат додаанд. Шоири бузургро то кунун гоҳ диндору гоҳ бедин медонанду ба қалам медиҳанд. Доир ба ин масъала бо қатъият чизе гуфтан имрўз амри маҳол ва душвор аст. Танҳо ҳамин нуқта маълуму равшан аст, ки Ҳофизи Шерозӣ он шахсе нест, ки дар мактабҳои миёнаву донишгоҳҳову донишкадаҳо ба мо муаррифӣ намудаанд.\n\nҲоҷа Ҳофиз соли 1321 дар шаҳри Шероз ба дунё омадааст. Аз овони кўдакӣ ба сурудани шеър оғоз намудааст Ҳофиз аз бузургтарин шоирони адабиёти классикии форсии тоҷикӣ ва яке аз устодони ғазал ба шумор меравад. Мероси адабии Ҳоҷа Ҳофизро асосан ғазал ташкил медиҳад, ки мавзўи асосии онҳо ишқу муҳаббати поки инсонӣ, дўстиву ростқавлӣ, поктинатӣ, панду андарзҳои ҳаётӣ, танқиди давру замонро фаро гирифтааст. Ҳофиз шоири тавоно ва шўҳратманду оламшумул будааст, ки ба ҳақ расидааст. Ў шоире будааст, ки «Қуръон» -ро дар чордаҳ ривоят аз бар кардаву худ ба он ишора низ мекунад:\n\nДар паси оина тутисифатам доштаанд,\nҲар чӣ устоди ғазал гуфт ҳамон мегўям.\n\nМавзўи ғазалиёти шоир гуногун буда, тамоми мавзўъҳои ҳаётиро дар бар мегирад. Ҳофиз бар он ақидааст, ки ҳар як инсон бояд сабру тоқатро пешаи худ қарор диҳад. Зеро меваи сабр ширин аст. Мувофиқи аҳодиси набавӣ низ «Сабр калиди ҳамаи кушоишҳо» маҳсуб дониста мешавад, ки Ҳофиз ба он дуруст ишора менамояд:\n\nСабр кун Ҳофиз ба сахтӣ рўзу шаб,\nОқибат рўзе биёбӣ комро.\n\nДар ҷои дигар чунин таъкид менамояд, ки ҳар як шахс бояд ба худованд ва пайғамбари ў эмон оварад. Ва барои расидан ба орзуву мурод дар роҳи Худо сабру таҳамулро пеша намояд. Зеро худованд собиронро бешак дўст медорад Шахсоне, ки сабрро пешаи худ қарор медиҳанд, зафар ҳоҳанд ёфт:\n\nСабру зафар ҳарду дўстони қадиманд,\nБар асари сабр навбати зафар ояд.\n\nҲофиз донандаи хуби дини ислом будааст. Хонандагони «Қуръон»-ро муқаддастарин инсонҳо мешуморад. Дар ҳақиқат, дар хонадоне, ки дар он «Қуръон» тиловат шавад ва номи офаридгори бузургу ягона дар он ҷо бурда шавад, файзу баракат дар он хонадон афзун мегардад:\n\nЗоҳид ар риндии Ҳофиз накунад фаҳм чи бок,\nДев бигрезад аз он қавм, ки Қуръон хонанд.\n\nШоир ба дину диёнат эътиқоди қавӣ дошта, ба он аз назари инсондўстӣ менигарист. Вале рўҳониёни мутаассибро, ки аз мавқеи динии хеш ба сари мардуми оддӣ ранҷу азобу кулфат мерехтанд, мавриди тозиёнаи танқид қарор додаст. Аз ин ҷиҳат, зулму золимиро, ки аз тарафи онҳо анҷом дода мешуд, нисбат ба гуноҳи динӣ вазнинтару нобахшиданӣ мешуморид:\n\nМабош дар пайи озору ҳар чӣ хоҳӣ кун,\nКи дар шариати мо ғайр аз ин гуноҳе нест.\n\nЎ дар зиндагии ҳаррўзаи худ бо душман мадоро карданрову бо дўст мурувват намуданро тақозо ва тарғибу ташвиқ менамояд.\n\nВале ин вазъият чун дар муқобили тақдири иҷтимоӣ қарор дорад, тағйироти куллии сахти ҷомеаро пешниҳод ва тақозо менамояд:\n\nДар кўи некномӣ моро гузар надоданд,\nГар ту намеписандӣ, тағйир кун қазоро.\n\nБеадолатии замона ўро ба хашму ғазаб меорад, гоҳе аз он ноумед мешавад, вале ҳар чӣ бошад ҳам, ба оянда назари нек дорад:\n\nБигзарад ин рўзгори талхтар аз заҳр,\nБори дигар рўзгори чун шакар ояд.\n\nГуфтаҳои шоири бузургу тавонои олмон Иоган Гётеро ки дар пайравии Ҳофиз «Девони ғарбию шарқӣ»-ро эҷод намудааст, ба хотир оварда, ба хулосае омадан мумкин аст, ки дар ҳақиқат эҷодиёти шоир аҳамияти ҷаҳонӣ доранд.  "
      },
      {
        "title": "Камоли Хуҷандӣ ва мероси адабии ў",
        "content": "\n\nКамоли Хуҷандӣ ҳамчун шоири ширинкалом бо ашъору ғазалиёти латифи худ дар таърихи адабиёти форсу тоҷик мавқеи босазо дошта, бо Саъдиву Ҳофизу Ҷомӣ дар як мавқеъ қарор дорад. Камоли Хуҷандӣ соли 1318 дар шаҳри хушманзараи Хуҷанд ба дунё омадааст. Овони кўдакӣ ва таҳсили ибтидоии шоир дар зодгоҳаш гузаштааст. Баъди таҳсилоти ибтидоӣ барои такмили илму дониши худ ба шаҳрҳои Самарқанду Тошканд ва Хоразм сафар намуда, дар мадрасаҳои ин шаҳрҳои бузург таҳсили илм намудааст. Азбаски ба илму маърифат дилбастагии зиёде дошт, дар андак вақт қариб ҳамаи илмҳои замонаашро аз худ намудааст. Ў бештар ба шеъру шоирӣ шавқу завқи беандозае дошт. Аз рўи нақлу ривоятҳои тазкиранависон Камол умри дароз дидааст. Вале ҳаёти баркамоли ў дар ғарибӣ бо ранҷу азобу кулфатҳои зиёд сипари гаштааст. Шоир дар ғарибӣ аз бекасиву бечорагӣ нолаву фиғон мекунад. Вале дар ҳар куҷое буд, бо ёди ёру диёру ватани худ умр ба сар мебурд. Ҳеҷ гоҳ зодгоҳи азими худ – Хуҷанди бостониро фаромўш намекард, ҳамеша аз он ёд мекард, аз хуҷандӣ будани худ фахр ҳам мекард:\n\nБо лутфи табъ мардуми Шероз аз Камол,\nБовар намекунанд, ки гўям: хуҷандиям.\n\nКамоли Хуҷандӣ соли 1401 баъди хорию зориҳои бисёре дар шаҳри Табрез вафот кардааст. Ўро дар боғи худаш, ки бо номи «Биҳишт» маълуму машҳур будааст, ба хок супоридаанд,  ки мақбарааш низ онҷост ва он мавзеъ то имрўз зиёратгоҳи аҳли илму адаб ва хирад аст. Камоли Хуҷандӣ шаҳри Табрезро хеле дўст медошт:\n\nТабрез маро ба ҷои ҷон хоҳад буд,\nПайваста маро вирди забон хоҳад буд.\n\nАвлоди Камоли Хуҷандӣ то имрўз дар шаҳри Табрез ҳастанд. Мероси адабии Камол аз ғазал, қитъа ва рубоӣ иборат аст, ки байни онҳо ғазал мавқеи намоён дорад. Аз мероси адабии шоир то имрўз ба мо як девони шеъри ў боқӣ мондааст. Камол дар таърихи адабиёти классикии форсии тоҷикӣ ҳамчун устоди ғазал эътироф гардидааст. Мавзўи ғазалиёти шоир гуногунранг буда, тамоми мавзўъҳои ҳаётиро фаро гирифтааст. Ба монанди дигар шоирон мавзўи асосии ғазалиёти шоир ин ишқ аст, махсусан ишқи ҷавонӣ, ки аз тарафи шоир тавсиф карда шудааст. Аз назари шоир ишқу муҳаббат ҳатто ба писарону мўйсафедон низ ҷавонӣ мебахшад. Пас, маълум мешавад, ки ишқ қувва ва атои худовандиест, ки ҳатман аз он бархўрдор бояд буд:\n\nАз ошиқӣ ҳамеша ҷавон аст пири мо,\nХолӣ мабод ишқи бутон аз замири мо.\n\nИшқу ошиқӣ аз назари шоир ин шўълаи умеду орзўҳои ҳар як инсон маҳсуб мешавад. Ишқу муҳаббат аз қиматтарин лаҳзаҳои умри одамӣ аст, ки ҳар як инсон тавонад аз он оқилона истифода намояд:\n\nҲар кӣ дар олам кам аз як лаҳза дур аз ёр зист,\nКард нақди зиндагонӣ зоеу бисёр зист.\n\nКамоли Хуҷандӣ ба сафарҳои дуру дароз баромада, ҳаёти худро бештар дар ғарибиҳо сипарӣ намудааст. Ў дар ғарибӣ аз ҳама бештар ёди ватани азизашро кардааст.\n\nДил муқими кўи ҷонон асту ман ин ҷо ғариб,\nЧун кунад бечораи мискинтану танҳо ғариб.\nОрзўманди диёри хешаму ёрони хеш,\nДар ҷаҳон то чанд гардам бесару бе по ғариб.\n\nМавзўи дигари ғазалиёти шоирро дўстиву рафоқати байни инсонҳо ташкил медиҳад. Дар ҳақиқат, дўстиву бародарӣ дар идеали ҳар як инсон мавқеи босазое дорад, ки шоир онро аз ҳама болову муқаддас мешуморад:\n\nДўст медорад дилам ҷабру ҷафои дўстро,\nДусттар аз ҷону сар дарду балои дўстро.\nДўстиҳои ҳама олам бирўб аз дил, Камол,\nПок бояд доштан хилватсарои дўстро.\n\nҲамин тариқ, ашъори Камоли Хуҷандӣ аз воситаҳои тасвири бадеӣ, аз қабили ташбеҳ, истиора, муболиға ва киноя бой буда, дар эҷод намудани образҳои бадеӣ ба ў ёриву кўмак расонидааст. Хулоса, Камол чӣ дар ғазал ва чӣ дар панду ҳикмат соҳиби равияву анъанаи худ буда, дар тўли асрҳо пайравони зиёде пайдо намудааст.  "
      },
      {
        "title": "Мазмун ва мундариҷаи ғазалиёти Камоли Хуҷандӣ",
        "content": "\n\nКамоли Хуҷандӣ яке аз намояндагони барҷастаи шеъру адаби форсии тоҷикӣ маҳсуб мешавад. Ў ҳамчун устоди ғазал дар рушду инкишофи ин жанри дўстдоштаи халқ хидмати шоистаеро анҷом дода, онро ба пояҳои хеле баланд бардоштааст. Номаш Камолиддин, лақабаш Масъуд буда, бо тахаллуси адабии Камол дар шеъру шоирӣ маълуму машҳур гаштааст. Камоли Хуҷандӣ мувофиқи гуфтаи сарчашмаҳои адабӣ соли 1318 дар шаҳри бостонии Хуҷанд таваллуд ёфтааст. Ў аз овони хўрдӣ ба адабиёт шавқу завқи зиёде дошта, ҳазорҳо байти устодони пешинро аз ёд медонист. Дар сини 40-45- солагӣ ба нияти ҳаҷ ба тарафҳои Арабистон сафар намудааст. Байти зерин исботи чунин гуфтаҳо мебошад:\n\nРафт овоза, ки имсол ба ҳаҷ рафт Камол,\nБас муборак сафаре чун ту ба ў ҳамсафарӣ.\n\nКамол муддате дар пойтахти давлати Олтин-ўрда-шаҳри Сарой умр ба сар бурдааст. Тухтамиш шоирро ҳамроҳи ғаниматҳои бадастовардаи худ ба ҳар тараф мебурдааст, ки ба ин гуфтаҳои шоир гувоҳӣ медиҳад:\n\nКамол, имсол чанде шуд ғазал бар асп гуфт аксар,\nҒазалҳои сариаспӣ набошад ғолибан беҳ з-ин.\n\nҲолу аҳволи Камол дар Сарой зоҳиран осудаву бофароғат мегузаштааст, зеро ў дар ин бора мефармояд:\n\nБўстонест Сарой аз гули он рўй, Камол,\nБа Сарой омадӣ, эй булбули хушгў, бисарой.\n\nБа ҳамаи ин нигоҳ накарда, Камол аз ҳиҷрон ва дурии ёру диёр танҳоӣ мекашид. Ў аз ҳама бештар шаҳри Табрез ва маҳаллу манзараҳои онро ёд мекунад:\n\nТабрез маро ба ҷои ҷон хоҳад буд,\nПайваста маро вирди забон хоҳад буд.\n\nКамоли Хуҷандӣ баъд аз хориву зориҳо ба шаҳри Табрез баргашта, кайфияти висоли худро чунин тасвир мекунад:\n\nБиҳамдуллаҳ, ки дигарбора рўи дўстон дидам,\nЧу булбул мекунам мастӣ, ки боғу бўстон дидам.\n\nҒазалҳои Камол дар мавзўъҳои гуногун суруда шудаанд. Ишқу муҳаббат аз нигоҳи ў ҳаваси бозӣ набуда, чун асоси ҳастии оламу одам тасвир ёфтааст. Чунин ишқ боиси сарбаландии ҳар як инсон аст:\n\nИшқ дар тинати дилҳо намак аст,\nСўзи ошиқ, зи само то самак аст.\n\nМаҳз ба шарофати ишқу муҳаббати поки инсонӣ зиндагӣ мазмун ва мафҳуми нав касб мекунад. Камоли Хуҷандӣ низ ба мисли устодони пешин ишқи заминиву инсониро васф менамояд:\n\nКасе, к-аз ишқ давлатманд гардад,\nБияфзояд ҳазорон эътибораш.\nНабинӣ к-аз таашшуқ булбули маст,\nЯке мурғ асту махонӣ ҳазораш.\n\nЎ шоҳонро ҳамчун василаи зулму золимӣ, бедодгарӣ ба қалам додаст:\n\nЧӣ суд аз нолаву зорӣ бар ин дар додхоҳонро,\nКи султон ҳоли мискинони бозорӣ намепурсад.\n\nДар баробари танқид намудани табакаи синфи ҳукмрон, муфтхўрон шоир мардумро ба саъю кўшиш, ба омўзиши илму ҳунар даъват менамояд. Дар ашъори шоир чунин фикру андешаҳои пешқадам ҳамчун панду андарз ифода мегарданд:\n\nБикўш, то ба каф орӣ калиди ганҷи вуҷуд,\nКи бе талаб натавон ёфт гавҳари мақсуд.\n\nКамоли Хуҷандӣ дўстиву рафоқатро дар идеали ҳар як инсон гавҳари муқаддас меҳисобад. Беҳтарин шеъру ғазалҳои шоир ба бузургдошти дўстӣ бахшида шудааст. Ба қавли шоир сўҳбати дўст-биҳишт, ҳаёти пурфайз буда, ҳамаи онро беҳтарин неъмат барои инсон меҳисобад:\n\nҲар ки дар олам кам аз як лаҳза дур аз ёр зист,\nКард нақди зиндагонӣ зоеу бисёр зист.\n\nҲамин тариқ, тарзу услуби нигориши Камол хеле ҷолиби диққат буда, ўро ҳамчун устоди беҳамтои ғазали тоҷикӣ маълуму машҳур гардонидааст. Дар эҷодиёти ў аз ҳама бештар санъатҳои гуногуни бадеӣ истифода шудаанд, ки ғазалиёти шоирро боз ҳам барҷастатар ифода намудаанд.  "
      },
      {
        "title": "Ҳаёти илмӣ, адабӣ ва мадании адабиёти асрҳои хv-хvi",
        "content": "\n\nҚайд кардан зарур аст, ки ҳаёти илмӣ ва маданӣ дар асрҳои ХV-ХVI дар сарзамини Осиёи Миёнаву Хуросон то як андоза рушду нумўъ карда, пеш рафт. Зеро ки пойтахти империяи бузурги Темур шаҳри Самарқанд дар он давру замон хеле сераҳолӣ буд ва дар байни марказҳои илмиву фарҳангии ҳамонвақта шўҳрату мақоми хосае дошт. Темур аз тамоми мамлакатҳо ва кишварҳои истилокардааш ҳамаи олимону шоирон, фозилону донишмандон, наққошон, меъморон ва умуман ҳунармандони чирадастро ба шаҳри бостонии Самарқанд меовард.\n\nДар замони ҳукмронии фарзандони Темур, махсусан дар замони ҳукмронии Шоҳрухмирзо шаҳри Ҳирот хеле ободу зебо шуда, гуфтан мумкин аст, ки яке аз марказҳои илмиву адабӣ маҳсуб мешуд.\n\nДар шаҳри Самарқанди бостонӣ бо саъю талошҳои писари Шоҳрухмирзо Улуғбек аз ҳама бештар илмҳои дақиқ, аз ҷумла ситорашиносӣ, риёзӣ, ҳандаса, фалсафа инкишоф ёфтааст. Мирзо Улуғбек аз рўи гуфтаи сарчашмаҳои илмиву адабӣ худ як шахси фозилу донишманди машҳури замонаш будааст. Аз ин рў, дар Самарқанд расадхонае бунёд намуда, тамоми олимонро ба он ҷо даъват мекунад. Дар ин расадхона олимони зиёде кору фаъолият намудаанд. Ҳамчунин мадрасаҳо месозад. Дар пештоқи яке аз мадрасаҳои худ чунин суханро кандакорӣ кардааст: «Талаби илм ба мардону занони мусулмон фарз аст». Пас аз марги Улуғбек дар Мовароуннаҳр, каме ҳам бошад, вазъият тағйир ёфт. Табиист, ки бо иваз шудани сулолаи Темуриён ва ба ҷои онҳо омадани сулолаи Шайбониён дар ҳаёти сиёсӣ-иҷтимоӣ, илмӣ-адабӣ дигаргуниҳои куллие ба миён наомад.\n\nДере нагузашта Исмоили Сафавӣ бар зидди сулолаи шайбониён сар бардошта, шаҳри Ҳиротро ишғол кард. Ў худро вориси мазҳаби шиа эълон намуда, барои ҷорӣ намудани он дар Мовароуннаҳру Хуросон ба қатлу ғорати мардум машғул гардид.\n\nДар ин давраҳо дастовардҳои илмиву маданӣ нисбат ба давраҳои гузашта хеле пеш рафт. Олимону адибоне пайдо шудаанд, ки асарҳои пурарзиш меофариданд. Махсусан, асарҳои дар бораи илми арўз, қофия ва санъатҳои бадеӣ эҷодкардаи Амир Бурҳониддин Атоуллоҳ ва Ҳусайн Воизи Кошифӣ дар ин давру замон мақому мартабаи махсус дошт. Муаллифони мазкур дар омўзиш ва таҳлилу баррасӣ намудани санъатҳои шеърӣ назар ба гузаштагони худ қадами чашмрасе ба пеш гузоштаанд. Ғайр аз ин асарҳое ба миён омаданд, ки дар онҳо омўхтани санъати мусиқӣ, наққошиву рассомӣ, кандакорӣ, хаттотӣ ва дигар анвои меъморӣ мавриди таҳлил қарор гирифта буданд. Аз маълумоти асарҳои мазкур чунин ба назар мерасад, ки дар ҳақиқат дар асри ХV ва ХVI санъати рассомӣ на танҳо дар Мовароуннаҳр, балки дар Хуросон низ ривоҷу равнақ ёфтааст. Лозим ва ёдоварист, ки дар ин асрҳо ҳаёти адабӣ бештар дар шаҳрҳои Ҳироту Самарқанд ва Табрезу Бухоро рушду нумўъ кардааст. Дар шаҳрҳое, ки зикр намудем, марказҳои адабӣ вуҷуд доштаанд, ки онҳо бо якдигар додугирифт, рафтуомад ва мубодилаи афкор доштаанд. Дар ин замон нависанда, шоир ва мутафаккири бузург Абдураҳмони Ҷомӣ маркази адабие созмон дода буданд, ки дар таърихи адабиёти форсу тоҷик таъсири бузурге гузоштааст. Ҷомӣ ҳамаи шоиронро ба ин марказ даъват намуда буданд. Абдураҳмони Ҷомӣ асарҳо ва таълифоти онҳоро қироат намуда, дар охир ба онҳо маслиҳатҳо медод.\n\nХулоса, дар асрҳои ХV-ХVI натиҷаи саъю кўшишҳои роҳбарони адабии шаҳри Ҳирот самараи хубе дод. Дар ин асрҳо дар шаҳрҳои Самарқанд, Бухоро ва Табрез низ марказҳои адабӣ кору фаъолият мекарданд, вале ин доираҳои адабӣ назар ба мактаби адабии Ҳирот хеле заиф буданд. Дар аввалҳои асри ХVI шеъру шоирӣ дар Мовароуннаҳр ҳам инкишоф меёбад, вале мувофиқи нишондоди сарчашмаҳои адабӣ ҳаёти адабии Мовароуннаҳр нисбат ба ҳаёти адабии Хуросон маҳдудтар будааст.\n\nҲаёти илмӣ-маданӣ ва адабӣ дар ин асрҳо пеш рафтааст. Вале ҳамаи он асарҳои офаридашуда, аз ҳама бештар ба табақаи болоии ҷамъият дастрас буданд.  "
      },
      {
        "title": "Давлатшоҳи Самарқандӣ ва мероси адабии ў",
        "content": "\n\nДавлатшоҳи Самарқандӣ дар таърихи адабиёти классикии тоҷикӣ ҳамчун тазкиранавис маълуму машҳур аст. Ў соли 1437 дар яке аз марказҳои илмиву адабии ҳамонвақта шаҳри бостонии Самарқанд ба дунё омадааст. Таҳсилоти ибтидоии ў дар таҳти сарпарастии падараш, ки аз шахсони бофазлу дониш будааст, мегузарад. Падараш Алоуддавлаи Бахтшоҳӣ ба таълиму тарбияи фарзандаш бевосита машғул будааст. Бо ёриву дастгирии падар Давлатшоҳ аз тамоми илмҳои замонааш бархўрдор мешавад. Баъди ба камол расидан бо ҳамроҳии падар ба дарбори Шоҳрухмирзо ва Ҳусайн Бойқаро даъват карда мешавад. Муддате дар дарбор бо аҳли илму адаб аз наздик ошно мешавад. Давлатшоҳ дарборро базудӣ тарк мекунад. Дар ин бора худи ў чунин мефармояд: «… Аммо нафасро дар маросими он хидмат номақбул дидам…. Ва пой аз он даркашидам»:\n\nДавлатшоҳ бештари вақти хешро ба таҳлилу баррасии осори бузургон ва сўҳбати аҳли илму адаби замони худ сарф мекардааст. Ў бо намояндагони мактаби адабии Ҷомӣ ва бевосита бо худи ў робитаи қавӣ дошт ва ин амали неки худро то охирҳои умр идома додааст. Давлатшоҳ дар ин муддат доир ба ҳолу аҳволи шоирон ва адибони замони худ маводи зиёде ҷамъоварӣ намуд. Ҳамаи ин маводро ҷамъоварӣ намуда, асари бузурги худ «Тазкиратушшуаро»-ро таълиф мекунад. Давлатшоҳ баъд аз 4-соли таълифи асари худ соли 1491 вафот мекунад.\n\nДавлатшоҳ мероси адабии зиёде надорад. Аз ў танҳо ҳамин тазкира боқӣ мондааст. Аз гуфтаи баъзе сарчашмаҳо бармеояд, ки ў табъи шоирӣ низ доштааст. Намунаи ашъори ў, ки аз рубоӣ, қасида, қитъа иборат будааст, дар «Тазкиратушшуаро» оварда шудааст.\n\nАсари шоир аз муқаддима, 7 табақа ё аз 7 боб ва хотима иборат будааст. «Тазкиратушшуаро» асаре будааст, ки дар бораи зиёда 141 нафар шоирону нависандагон маълумот дода, аз эҷодиёт ва мероси адабии онҳо намунаҳо меоварад. Асари шоир аз маълумотҳои илмиву адабӣ иборат аст. Давлатшоҳ дар тазкираи худ дар бораи он шоирону нависандагоне маълумот додааст, ки онҳо дар байни мардум маълуму машҳур будаанд. Бештари онҳо соҳибдевон буда, дар таърихи адабиёти классикии форсии тоҷикӣ мақоми баландеро касб кардаанд. Фикру андешаи хешро доир ба устод Рўдакӣ, Масъуди Саъди Салмон, Носири Хусрав, Низомии Ганҷавӣ, Хусрави Деҳлавӣ, Ҳасани Деҳлавӣ, Ибни Ямин, Убайди Зокониӣ, Камол, Ҳофиз баён намуда, ба эҷодиёти онҳо баҳои баланд медиҳад.\n\nЯке аз хусусиятҳои хуби тазкираи шоир дар он аст, ки тамоми ҳодисаву воқеаҳо ва маълумотҳои заруриро дар барои ин ё он шоир ба таври муфассал меоварад. Тазкираи Давлатшоҳи Самарқандӣ як давраи дурударози таърихиро дар бар мегирад. Дар «Тазкиратушшуаро» адабиёти қариб 600-солаи форсу тоҷик ва намояндагони аҳли илму адаби он зикр ёфтааст. Ҳамаи он маълумотномаҳои овардаи Давлатшоҳ бо далелҳои эътимодбахш асоснок карда шудаанд.\n\nДар ҳақиқат «Тазкиратушшуаро» имрўз ҳам дар таърихи адабиёт аҳамияти бузурги илмӣ дорад. Забон ва услуби нигориши тазкира хеле соддаву равон мебошад. Тазкираи Давлатшоҳи Самарқандӣ бо забонҳои туркӣ ва русӣ тарҷума карда шудааст.  "
      },
      {
        "title": "Ҳаёт ва фаъолияти Ҳусайн Воизи Кошифӣ",
        "content": "\n\nҲусайн Воизи Кошифӣ дар таърихи адабиёти форсу тоҷик ҳамчун сарояндаи асарҳои ахлоқӣ машҳур гардидааст. Ў тақрибан солҳои 20-уми асри XV дар деҳаи Байҳақи ноҳияи Сабзавори Эрон ба дунё омадааст. Ҳусайн таҳсилоти ибтидоиро дар ноҳияи Сабзавор гирифтааст. Ҳусайн Воизи Кошифӣ барои омўхтани илмҳои замонааш саъю кушиш ва заҳматҳои зиёде кашидааст. Аз ин рў, илмҳои забону адабиёт, фалсафа, нуҷум, ахлоқ, математика, фиқҳ ва илми каломро бо шавқу ҳаваси зиёд аз бар кардааст.\n\nТаъкид намудан лозим аст, ки Ҳусайн пешаи воизиро хеле хуб медонист ва дар Мовароуннаҳру Хуросон дар асрҳои XV-XVI шўҳрати хосае дошт. Дар шаҳрҳои Нишопур ва Машҳад муддате воизӣ низ кардааст. Ў соли 1455 ба шаҳри Ҳирот омада, оиладор мешавад. Дар шаҳри Ҳирот ў бо намояндагони мактаби адабии Ҷомӣ ва шахсан бо худи ў шинос мешавад. Осори бузурги илмию адабии Ҳусайн хеле зиёд будааст. Гурўҳе миқдори асарҳои ўро зиёда аз 40-то медонанд, ки онҳо доир ба масъалаҳои тарбиявию ахлоқӣ, ситорашиносӣ, риёзӣ, таърих, санъати иншонависӣ, санъати воизӣ ва адабиётшиносӣ бахшида шудаанд. Ў дар асарҳои худ дар бораи 300 навъи санъатҳои бадеӣ, аз қабили ташбеҳ, истиора, талмеҳ, таҷнис, тазод, тавсиф ва ғайраҳо маълумотҳои назариявӣ дода, фикру андешаҳои хешро бо ашъори адибону шоирони муосир ва гузашта тақвият медиҳад.\n\nАсарҳои Ҳусайн, ки то ба мо расидаанд, инҳо мебошанд: «Кашфуласрор», «Махзанулиншо», рисолаи «Хотамия», «Анвори Суҳайлӣ». Ҳамаи ин асарҳо дар таърихи адабиёти мо хеле пурарзиш мебошанд. Вале Ҳусайн Воизи Кошифӣ дар таърихи адабиёт маҳз бо ду асари ахлоқиаш шўҳрати беандоза дорад. Ҳусайн Воизи Кошифӣ асари нависандаи асри XII Абулмуайяди Насрулло «Калила ва Димна»-ро, ки аз забони арабӣ ба забони тоҷикӣ тарҷума карда буд, аз нав кор карда баромада, ба он номи «Анвори Суҳайлӣ»-ро гузоштааст. Ҳусайн Воизи Кошифӣ дар «Анвори Суҳайлӣ» аз забони персонажҳои асар фикру андеша ва ақидаи шахсии хешро доир ба таълиму тарбия, ахлоқу одоб, тарзи давлатдорӣ ошкоро баён мекунад, ки ин тарзи гузориши масъала дар «Калила ва Димна» дида намешавад. Ҳусайн ба ҷои шеърҳои арабӣ, ки дар «Калила ва Димна» ҷой доранд, саъй намудааст, ки бештар шеърҳои пандуахлоқии шоирону адибони маъруфи форсу тоҷикро ворид намояд, ки арзиши асарро боз ҳам баланд бардоштаанд.\n\n«Анвори Суҳайлӣ» дорои ҳикоятҳои пандуандарзие мебошад, ки ба ҳар як инсон ахлоқи ҳамидаи инсониро ташвиқу тарғиб менамоянд.\n\nАсари дигари нависанда «Ахлоқи Мўҳсинӣ» мебошад, ки аз муқаддима ва 40 боб иборат будааст. Муаллифи асар кўшиш намудааст, ки дар ҳар як боб доир ба ҳар як масъала батафсил истода, андешаронӣ намояд. Мулоҳизаҳои худро дар ҳар як боб бо мисраъҳои пандуахлоқӣ ҷамъбаст намудааст. Ба масъалаҳои илму адаб, ахлоқ, адлу инсоф, саховат ва эҳсон, сидқу вафо бештар аҳамият додаст. Дар бобҳои алоҳида муаллифи асар тарзу тариқи давлатдорӣ, раиятпарварӣ ва дигар хусусиятҳои хуби инсониро таърифу таъсиф намуда, аз шоҳону ҳокимони замони худ донистан ва ба ин хислатҳо доро будани онҳоро дархост менамояд. Имрўз ҳам сарварону роҳбарони мо барои дурусту бонизом ба роҳ мондани тарзу тариқи давлатдорӣ метавонанд аз асарҳои номбурда истифода намоянд, ки аз аҳамият холӣ нест.  "
      },
      {
        "title": "Камолиддини Биноӣ ва мероси адабии ў",
        "content": "\n\nКамолиддини Биноӣ номи асосиаш Шералӣ буда, бо лақаби Камолиддин ва тахаллусаш Биноӣ машҳур гардидааст. Ў соли 1153 дар шаҳри Ҳирот, ки яке аз марказҳои асосии илму адаб ба ҳисоб мерафт, таваллуд ёфтааст. Бинобар ин дар боло рафтан ва сабзиши маънавии ў нақши мактаби адабии Ҳирот басо бузург будааст. Қайд кардан бамаврид аст, ки Биноӣ яке аз шогирдони беҳтарини Абдураҳмони Ҷомӣ ба шумор меравад. Биноӣ ба дарбори Ҳусайн Бойқаро даъват карда мешавад. Вале ў баъди шиносоӣ бо аҳли дарбор воқиф мешавад, ки дар назди шоҳ як гурўҳ хушомадгўёну одамони пасту разил ҷамъ омада, ҳамеша аз пайи кинаву адовату озори якдигар мебошанд. Онҳо якдигарро ҳаҷву масхара менамоянд, то ҳокимону шоҳонро хурсанд намоянд.\n\nБиноӣ дар вақти ҷангу ҷидолҳои Исмоили Сафавӣ дар айни ҷўшу хурўши эҷодӣ вафот мекунад.\n\nАз мероси адабии Биноӣ асарҳои зиёде боқӣ мондааст. Биноӣ дар умри пурбаракати худ асарҳои бузург маснавии «Беҳрўзу Баҳром», асарҳои таърихии «Шайбонинома», «Футуҳоти Хонӣ» ва се девон таълиф намудааст.\n\nМаснавии «Беҳрўзу Баҳром» асари ахлоқӣ буда, дар эҷодиёти шоир мавқеи асосӣ дорад. Масъалаи одобу ахлоқ дар адабиёт аз тарафи шоирону адибони гузашта таҳлилу баррасӣ шудааст. Дар ҷамъияте, ки Биноӣ умр ба сар мебурд, аҳволи одамони оддии ҷамъият ниҳоят вазнин гардида буд. Дар баробари ин одобу ахлоқи табақаи боло хеле вайрон шуда буд. Аз ин рў, Биноӣ сабаби пайдоиши ахлоқи одамони ҷамъияти болоро рўирост ошкор намуда, аз забони қаҳрамонони маснавии «Беҳрўзу Баҳром» онҳоро маҳкум намудааст. Одобу ахлоқ аз нигоҳи шоир ирсӣ будааст. Дар охир ба хулосае меояд, ки одобу ахлоқи ҳар як инсон дар натиҷаи таъсири муҳити атроф ба миён меояд:\n\nҲар кӣ сар зад ба гулхани пурдуд,\nҶомааш бўи дуд гирад зуд.\nНашавӣ ҳоҷа ҳамнишини бадон,\nТо нагардӣ зи хели бехирадон.\n\nЯъне Биноӣ таъкид бар он дорад, ки ҳамнишини бад инсонро ба роҳи бад мебарад, аз ҳамнишини хуб бошад, танҳо хулқу атвори некў мебинад:\n\nВ-он кӣ бо гулханӣ шавад ҳампой,\nҶуз ба хоки сиёҳ нагирад ҷой.\nҲар кӣ атвори неку бад гирад,\nҲама аз ҳамнишини худ гирад.\n\nКамолиддин Биноӣ барои исботи фикру андешаҳои худ ҳамеша саъю кўшиш менамояд, ки аз ҳолу аҳволи одамон, аз ҳаёти онҳо мисолҳои зиёде биёварад.\n\nБиноӣ чунин андеша дорад, ки ҳангоме ки мо бо одамони бад нишасту хез мекунем, рафта-рафта дар натиҷаи таъсири онҳо ба як шахси разилу хиёнаткор табдил меёбем. Аз ин рў, тарки ҳамсўҳбатони бад ва ё бо одамони хуб ҳамнишин шудан ягона роҳи халосӣ аз ҳамин аст.\n\nГуфт: «Бигзар аз ин сияҳрўзон»,\nПой баркаш зи оташи сўзон!\nТо аз ин ҳамдамони бадгуҳарат.\nЧӣ бало хоҳад омадан ба сарат.\n\nБиноӣ дар маснавии «Беҳрўзу Баҳром» ба масъалаи кибру ғурур аҳамияти ҷиддӣ додааст. Ў қайд менамояд, ки кибру ғурур хоси олимону аҳли адибон набояд бошад. Вале дар байни аҳли илму адаб низ пайдо шудани кибр ҳам як ҳодисаи воқеӣ гардида буд. Аҳли илму адаб бояд аз кибр дурӣ ҷўста, ба хоксорӣ рў оваранд, зеро танҳо ба ҳамин роҳ мақбули омма шуда метавонанд:\n\nВ-он ки кибр оварад зи илму ҳунар,\nХунару илмро намонад асар.\nГар тавозўъ ба илм натвонӣ,\nАҳли дониш наӣ, нодонӣ.\n\nУмуман, Биноӣ дар асари худ ба ҳама масъалаҳо дахл намудааст. Ғайр аз ин, ў он шахсонеро, ки аз рўи хешу ақрабо давлату салват мекунанд, онҳоро ба зери тозиёнаи танқид мегирад:\n\nМард бояд, ки худ падар бошад,\nБоиси фахри сад писар бошад.\n\nДар бораи сухан ва суханвари, одоби сухан кардан низ таълими хуб медиҳад. Таъкид менамояд, ки дар вақти сухан кардан эҳтиёт бояд буд. Сухани мегуфтагиатро дар тарозуи ақл бисанҷ ва пас аз он ки ба дуруст будани он боварӣ ҳосил кардӣ, ба забон биёр:\n\nСуханеро, ки дар мақол орӣ,\nАввал он беҳ, ки дар хаёл орӣ.  "
      },
      {
        "title": "Ҳаёт ва фаъолияти Абдурраҳмони Ҷомӣ",
        "content": "\n\nАбдурраҳмони Ҷомӣ 7-уми ноябри соли 1414 дар деҳаи Харҷурди вилояти Ҷоми Хуросон ба дунё омадааст. Ҷомӣ яке аз намояндагони аҳли илму адаби адабиёт маҳсуб мешавад. Шоир таҳсилоти ибтидоиро дар назди падари худ гирифта, инчунин забони арабиро то андозае аз худ кардааст. Тавре худи Ҷомӣ мегўяд: «Мо дар ҳақиқат шогирди падари худ ҳастем, ки илм аз вай омўхтем». Ҷомии хўрдсол аз овони кўдакӣ зеҳни бурро, ақлу фаросату одобу ахлоқи аҷоибе дошт. Ҳанўз аз кўдакӣ ба шеъру шоирӣ шавқу ҳаваси зиёде доштааст. Бинобар ин фаъолияти эҷодии худро хеле барвақт оғоз намудааст. Ҷомӣ барои такмил додани илму дониши хеш ба шаҳрҳои Ҳироту Самарқанд, Қазвину Ҳамадон, Курдистону Бағдод сафарҳо кардааст. Дар охир ба Ҳирот баргашта, боқии умри худро дар шаҳри Ҳирот гузаронидааст. Абдурраҳмони Ҷомиро дар Ҳирот ҳама арбобони давлату аҳли илму адабиёт бо эҳтиром ва ғамхории ҳаматарафа қадрдонӣ мекарданд. Ҷомӣ соли 1492 дар шаҳри Ҳирот вафот кардааст. Маросими дафни Ҷомӣ ба маъракаи бузурге табдил ёфт. Аксарияти шоирони Ҳирот аз ҷумла наздикону пайвандони ў дар ҳаққи эшон марсияҳо навиштаанд. Оромгоҳи Ҷомӣ дар шаҳри Ҳирот зиёратгоҳи оламиён гаштааст.\n\nМероси адабии шоир аз асарҳои манзуму мансур иборат аст. Асарҳои бузургтарини шоир «Баҳористон» ва достони «Ҳафт авранг», ки аз ҳафт достони манзум иборат аст, ба ҳисоб меравад. Абдурраҳмони Ҷомӣ дар пайравии хамсасароёни гузашта Низомӣ ва Амир Хусрави Деҳлавӣ достони «Ҳафт авранг»-и худро таълиф намуд. Ҷомӣ дар бораи «Ҳафт авранг» ва мавқеи он сухан ронда, достонҳои худро ба ситораи ҳафтбародарон монанд мекунад:\n\nИн ҳафт сафина дар сухан ҳамранганд,\nВ-ин ҳафт хазина дар гуҳар ҳамсанганд.\nЧун ҳафт бародарон бар ин чархи баланд,\nНомӣ шуда бар замин ба «Ҳафт авранг»-анд.\n\nДостон ва маснавиҳои «Ҳафт авранг»-и Ҷомӣ дар замонҳои гуногун эҷод шуда, аз се маснавӣ ва чор достон иборат мебошанд.\n\nЯке аз асарҳои машҳури насрии ў достони «Баҳористон» мебошад. Ин асар дар пайравии «Гулистон»-и Саъдии Шерозӣ суруда шудааст ва аз ҳашт боб иборат аст. Ҳар як боби он аз ҳикоятҳои пандуахлоқӣ таркиб ёфтааст.\n\nҚисми дигари эҷодиёти шоирро девони ғазалиёти ў ташкил медиҳад, ки ба мавзўъҳои мухталиф бахшида шудааст. Тарбияи фарзанд ва ахлоқи ў аз назари шоир хеле муҳим аст. Бинобар ин Ҷомӣ дар бобати одобу ахлоқ ва фазилати фарзанд сухан ронда, ифтихор ва пайдории ному насаби авлод ва оиларо дар ҷомеа бахусус қайд менамояд:\n\nҲеҷ неъмат беҳтар аз фарзанд нест,\nҶуз ба ҷон фарзандро пайванд нест.\nҲосил аз фарзанд гардад коми мард,\nЗинда аз фарзанд монад номи мард.\nҶомӣ бо чунин васила фарзандонро аз якдигар фарқ карда, дар бораи фарзанди нохалаф сухан ронда, таъкид менамояд, ки на ҳамаи фарзандон ба шаъну шараф ва иззату эҳтиром сазоворанд.\n\nШоир илму донишро муқаддас шуморида, инсонҳоро ба омўхтани он даъват менамояд. Қадри китобро низ аз ин ҷиҳат баланд меҳисобад:\n\nАниси кунҷи танҳоӣ китоб аст,\nФурўғи субҳи доноӣ китоб аст.\nБувад бемузду минат устоде,\nКи дониш бахшадат ҳар дам кушодӣ.\n\nЁ дар ҷои дигаре чунин фикру андешаи худро тақвият дода мегўяд:\n\nХуштар зи китоб дар ҷаҳон ёре нест,\nДар ғамкадаи замона ғамхоре нест.\nҲар лаҳза аз ў ба гўшаи танҳоӣ,\nСад роҳате ҳасту ҳаргиз озоре нест.\n\nҲамин тариқ, Абдурраҳмони Ҷомӣ ҳамчун олим, шоир, яке аз адибони намоёни адабиёти классикии форсу тоҷик дар осмони илму адаби асри ХV шинохтаву эътироф гардидааст. Ў дар сурудани ғазал ба шоирони бузурги гузашта Саъдиву Амир Хусрави Деҳлавӣ ва Ҳофизу Камоли Хуҷандӣ пайравӣ намудааст.  "
      },
      {
        "title": "Достони «хирадномаи искандарӣ:-и Абдурраҳмони Ҷомӣ",
        "content": "\n\nАбдурраҳмони Ҷомӣ яке аз намояндагони бузурги адабӣ ва илмии адабиёти классикии форсу тоҷик буда, бо асарҳои гаронмояи худ шўҳрати ҷаҳонӣ пайдо кардааст. Номи аслии шоир Абдураҳмон буда, Ҷомӣ тахаллуси шоирии ў маҳсуб мешавад. Падари бузургвори Ҷомӣ аз шахсони бомаърифати замони худ будааст.\n\nАбдурраҳмони хурдсол бо ҳамроҳи падари бузургвораш аз вилояти Ҷом ба шаҳри Ҳирот омада, дар мадрасаи Низомия таҳсили илм кардааст. Ў аз устодони машҳури замони худ илмҳои пешқадами замонаашро аз бар намудааст. Ҷомӣ дар ҳаёти худ сафарҳои зиёдеро низ анҷом додаст. Ин сафари шоир аз Ҳирот то Нишопуру Сабзавор, Бастому Домғону Симнон, Қазвину Ҳамадону Бағдод тўл кашида буд. Дар охир Ҷомӣ ба шаҳри Ҳирот бармегардад ва дар он ҷо соли 1492 вафот кардааст.\n\nМероси адабӣ ва илмии Абдурраҳмони Ҷомӣ хеле зиёд аст. Миқдори асарҳои шоирро аз 90-то зиёдтар ба қалам додаанд. Яке аз достонҳои бузургҳаҷми шоир «Ҳафт авранг» мебошад. Достони «Ҳафт авранг» дар пайравии хамсасароёни гузашта Низоми Ганҷавӣ ва Амир Хусрави Деҳлавӣ суруда шудааст. Достони «Ҳафт авранг» аз се маснавӣ ва чор достон иборат аст. Дар байни достонҳои шоир достони «Хирадномаи Искандарӣ» мавқеи бузург дорад. Зеро достони «Хирадномаи Искандарӣ», бо мавзўъ ва мазмуни худ дар байни дигар асрҳои шоир ҷойи намоёнеро ишғол менамояд. Таъкид намудан бамаврид аст, ки Ҷомӣ ҳангоми таълиф намудани ин достон ба достони «Искандарнома»-и Низомии Ганҷавӣ ва «Оинаи Искандарӣ»-и Амир Хусрави Деҳлавӣ пайравӣ карлааст. Вале баръакси аксари достонсароёни пешин Ҷомӣ кўшиш намудааст, ки ақлу хирад, заковат ва хираду маърифати инсониро аз ҳама боло гузорад. Қайд кардан лозим аст, ки дар таърихи адабиёт зиёда аз 35-то «Искандарнома» эҷод шудаанд. Дар ҳамаи он искандарномаҳои пешин Искандар ҳамчун шоҳи золим ба қалам дода шудааст. Вале Искандари Ҷомӣ аз он искандарҳо фарқи калон дорад. Дар достони «Хирадномаи Искандарӣ»-и Ҷомӣ Искандар на ҳамчун як шоҳи золим, хунхор, сарлашкар ба қалам дода шудааст, балки ҳамчун шоҳи одил тасвир ёфтааст. Ў аз нигоҳи шоир шоҳи хирадманду бомаърифат, одилу халқпарвар аст. Искандари Ҷомӣ дар натиҷаи омўзиши илму дониш ва сайқал додани тафаккури худ ба ин дараҷаҳо расидааст. Ҳангоме ки падари Искандар ўро ба тарбияи Арасту медиҳад, Арасту аҳамияти илму донишро барои ў чунин бозгў мекунад:\n\nЗи дониш шавад кори гетӣ ба соз,\nЗи бедонишӣ кор гардад дароз.\nЗи дил сар занад сирри дониш нахуст,\nКи бар дасту по кор гардад дуруст.\n\nИскандар бо саъю талоши зиёд аз Арасту тамоми улуми замонаашро аз бар менамояд. Саранҷом Искандар ҳамчун шахси бомаърифат, хирадманд ва мутафаккири бузург ба воя мерасад. Искандар пас аз вафоти падар ба тахт менишинад. Искандар пас аз ҳокимиятро ба даст овардан адлу инсофро дар сарзамини худ ҷорӣ менамояд. Искандар дар низоми давлатдории худ ҳамеша маслиҳат ва машварати модар ва устоди худ Арастуро пешаи худ қарор медиҳад.\n\nҲамин тариқ, шоир ба воситаи нақлу ривояти саргузашти Искандар, на танҳо баъзе масъалаҳои таълимӣ ва фикру андешаҳои пандуахлоқиро аз нигоҳи башардўстӣ таҳлилу баррасӣ менамояд, балки як ҷамъияти хаёлиеро тасвир менамояд, ки дар он ҳама табақаҳои ҷомеа баробар буда, шоҳу гадо, золиму мазлум, дорову нодор вуҷуд надорад. Аз таълифи достон чанд аср гузашта бошад ҳам, аҳамияти тарбиявии хешро гум накардааст.  "
      },
      {
        "title": "Достони «баҳористон»-и Абдурраҳмони Ҷомӣ",
        "content": "\n\nНуриддин Абдурраҳмони Ҷомӣ яке аз шоирони забардаст ва аҳли илму адаби адабиёти асри ХV маҳсуб мешавад. Ў соли 1414 дар вилояти Ҷоми Хуросон дар оилаи шахси донишманд ба дунё омадааст. Ў мегўяд, ки устоди аввалинаш падари бузургвораш будааст, ки илм аз ў омўхтааст. Ҷомӣ дар айёми наврасӣ тамоми илмҳои замонаашро фаро мегирад. Ҷомӣ барои таҳсили илм ба марказҳои илмиву мадании ҳамонвақта сафар намуда, аз устодони бузурги замонаш сабақ мегирад. Кору фаъолияти Абдурраҳмони Ҷомӣ хеле барвақт оғоз шудааст. Ҳанўз аз овони хурдсолӣ обрў ва эътибори ў ба ҳамаи мамлакатҳои дуру наздик паҳн мешавад.\n\nМероси адабии шоир осори зиёдеро дар бар гирифтааст. Достони «Ҳафт авранг»-и Ҷомӣ аз бузургтарин осори бадеии ў ба ҳисоб меравад, ки дар пайравии «Хамса»-ҳои Низомӣ ва Амир Хусрави Деҳлавӣ суруда шудааст. Аммо дар байни достонҳои шоир достони «Баҳористон» бо мавзўъ ва мазмуни худ ҷойи намоёнеро ишғол менамояд. Абдурраҳмони Ҷомӣ «Баҳористонро»-ро ҳамчун асари пандуахлоқӣ барои писараш Зиёуддин Юсуф таълиф намудааст. Достони «Баҳористон» асари насрӣ буда, дар пайравии «Гулистон»-и Саъдии Шерозӣ эҷод карда шудааст. Ин достон дорои ҳашт боб буда, ҳар боби он аз ҳикоятҳои хурд-хурди пандуахлоқӣ иборат мебошад. Саргузашти орифон, панду ҳикматҳои бузургон, саргузашти подшоҳон, адлу инсоф ва ахлоқи неки онҳо мавзўъҳои асосии достонро ташкил медиҳад. Шоир сурати зоҳирии инсонро фиребанда меҳисобад. Тавре таъкид менамояд, бояд ба ботини инсон аҳамият дод:\n\nТаъна бар ман мазан ба сурати зишт,\nАй тиҳӣ аз фазилату инсоф!\nТан бувад чун ғилофу ҷон шамшер\nКор шамшер мекунад, на ғилоф!\n\nШоир дар «Баҳористони»-и худ зулму золимӣ ва беадолатиҳои ҳокимони замонро ба зери тозиёнаи танқид мегирад. Осоишу оромии ҷомеаро аз адлу инсофи шайхон медонад. Пойдевори ҳар як давлат адл аст:\n\nЧу гардад шоҳи олам адлпеша,\nШавад осоиши гаҳ-гаҳ ҳамеша.\nЧу нолад бедиле аз синарешӣ,\nБувад як сар зи нўши зулмкеше.\nХалосиро зи даҳри печдарпеч,\nЗи шоҳон адл мебояд, дигар ҳеҷ.\n\nҶомӣ таъкид бар он дорад, ки шахси мансабдор бояд соҳиби илму дониш, маърифати баланд бошад. Яъне аз назари ў на мард бояд ба амал бузургу тавоно гардад, балки амал ба мард бузургу шариф гардад. Дар ҳар як амале, ки инсон анҷом медиҳад, адлу инсофу некиву накўкорӣ лозим ва зарур аст:\n\nБоядат мансаби баланд, бикўш,\nТо ба фазлу ҳунар кунӣ пайванд.\nНа ба мансаб бувад баландии мард,\nБалки мансаб шавад ба мард баланд.\n\nМасъалаи дигаре, ки Ҷомӣ дар достони худ таҳлилу баррасӣ менамояд, ин ба зердастон меҳрубонӣ кардан аст. Зеро ҳар кӣ ба зердастони худ номеҳрубонӣ мекунад, бадиву дағалӣ менамояд, бо дасти зердастони худ кушта мешавад:\n\nДило, гўш кун аз ман, ки ин нуктаи хуш,\nКи мондаст дар гўшам аз нуктадонон.\nКи ҳар кас кашад теғи номеҳрубонӣ,\nШавад кушта зи теғи номеҳрубонон.\n\nХулоса, достони «Баҳористон» аҳамияти бузурги адабиву тарбиявӣ дорад, ки дар замири ҳар инсон ҳиссу эҳсоси ахлоқи неки инсониро зиёд мегардонад. Ҷомӣ бо осори безаволи хеш дар байни мардуми машриқзамин шўҳрати овозадоре касб намудааст. Осори ў ба забонҳои гуногун тарҷума шудааст, ки боиси ифтихори миллати мо мебошад.  "
      },
      {
        "title": "Ҳаёт ва фаъолияти Бадриддини Ҳилолӣ",
        "content": "\n\nҲилолӣ яке аз бузургтарин шоири ғазалсарои охири асри XV ва аввали асри XVI буда, дар таърихи адабиёти классикии форсии тоҷикӣ шўҳрати бузург дорад. Бадриддин Ҳилолӣ солҳои 70-уми асри XV дар Астаробод ба дунё омадааст. «Ҳилолӣ» тахаллуси шоирии Бадриддин мебошад. Бадриддин Ҳилолӣ баъди таҳсилоти ибтидоӣ барои такмили илму дониши хеш ба маркази илмию мадании ҳамонвақта шаҳри Ҳирот меравад. Ў дар шаҳри Ҳирот ба дидори шоирон ва олимони бузурги замони худ-Ҷомию Навоӣ мушарраф мегардад. Алишери Навоӣ малакаву истеъдоди Ҳилолиро ба назар гирифта, барои такмил додани дониши ў маслиҳат медиҳад. Алишери Навоӣ дар бораи истеъдоди Ҳилолӣ сухан ронда, чунин гуфтааст: «Нияти ходан дорад, умед аст, ки дар оянда тавфиқ меёбад». Навоӣ қувваи хуби ҳофиза ва табъи баланди равону Ҳилолиро пай бурда пайваста ўро зери паноҳи худ мегирифтааст. Бадриддин дар мадрасаҳои шаҳри Ҳирот шабу рўз таҳсили илм намуда, дар маҳфилҳои илмиву адабӣ иштирок мекард, мероси адабии классикони адабиёти форсу тоҷикро ҳамеша мутолиа ва таҳлилу баррасӣ менамуд. Маҳорати шоирии худро пайваста сайқал медод. Дар муҳити илмиву адабии шаҳри Ҳирот Ҳилолӣ дар паноҳи Ҷомию Навоӣ тавассути омўзиши илму маърифат, таҷрибаи зиндагӣ, фазлу дониш ва эҷодиёти худро рўз ба рўз ривоҷу равнақ медод.\n\nМероси адабии Ҳилолӣ бою рангин буда, аз як девони ғазалиёт ва се маснавӣ иборат аст. Фаъолияти адабии ў  аз сурудани ғазал шурўъ шудааст. Ў аз аввал то ба охир ғазал гуфтааст. Аз рўи ақидаи Саид Нафисӣ «Беҳтарин шоири ғазалсарои рўзгори худ буд». Ҳатто ғазалҳои сурудаи Ҳилолӣ ба қавле ба Алишер Навоӣ бағоят писанд омадааст. Навоӣ пас аз шунидани ғазали «Чунон аз по фиганд имрўзам он рафтору қомат ҳам» комил будани ғазали ўро пай бурда, тахаллуси Бадриддинро «Ҳилолӣ» не балки «Бадрӣ» меномад. Худи Бадриддин Ҳилолӣ низ жанри ғазалро аз дигар навъҳои шеър болову муқаддамтар мегузорад. Ў дар ҷое ба ҳарифони худ чунин мегўяд:\n\nНақди ганҷинаи сухан ғазал аст,\nШукри борӣ, ки назми ман ғазал аст.\nОн, ки назми ғазал тавонад гуфт,\nМаснавиро чу дурр тавонад суфт.\n\nҲилолӣ девони ғазалиёташро худаш тартиб додааст. Девони ашъори Ҳилолӣ аз ҷиҳати мазмун ва мундариҷаи худ мухталиф аст. Ҳатто дар баъзе ғазалҳояш ба таври ошкоро ин розу ниёзро-дарди ишқи худро, ки тамоми ҳаёту фаъолияти адабии ўро фаро гирифтааст, хуб тасвир мекунад:\n\nКори ман аз ҷумлаи олам ҳамин ишқ асту бас,\nОламе дорам, ки дар олам надорад ҳеҷ кас.\n\nБадриддин Ҳилолӣ ҳамеша ғаму осоишу беҳбудии халқи бечораро мехўрд. Аз ин рў, шоир ба муроду мақсади осоиши халқу мамлакат зулму золимӣ ва золимони замонаро панду андарз медиҳад, ки онҳо ба халқи заҳматкаш ранҷу ситам накунанд ва оини некиву накўкориро пешаи худ қарор диҳанд:\n\nСитамгоро, ба эҳсон хў накардӣ,\nҲама бад кардию некӣ накардӣ.\n\nВале гуфтан лозим аст, ки панду андарзҳои шоир ба золимону ҷафокорони замон асар намекард. Ба ҷафокорону золимон дарси вафодориро тарғибу ташвиқ мекунад:\n\nҶафокоро, вафодорӣ биёмўз!\nЗи ёрон шеваи ёрӣ биёмўз!\nТариқе хуштар аз меҳру вафо нест,\nВале, афсўс, к-он дар аҳди мо нест!.\n\nБаъди ҳамаи ин мардиву ҷавонмардӣ ва шуҷоатро ситоиш менамояд:\n\nДалерӣ кун, ки майдон аз далер аст,\nАгар рўбаҳ далер афтод, шер аст.\nАгар сад бор зери санг бошӣ,\nАз он беҳтар, ки зери нанг бошӣ.\n\nДар ҳақиқат, Ҳилолӣ барои ҳамин ғояҳои олии инсондўстиаш имрўз ҳамчун як шоири инсондўсти барҷастаи замони худ шинохтаву эътироф шудааст. Зеро ки фикру андешаҳои ахлоқии Ҳилолӣ дар рушду такомули маънавии ҷомеаи имрўзаи мо арзиши бузург дорад.  "
      },
      {
        "title": "Маснавии «лайлӣ ва маҷнун»-и Ҳилолӣ",
        "content": "\n\nҲилолӣ сарояндаи ғазалҳои лирикӣ буда, бо ашъори дилангезу пурмазмуни худ дар қалби аҳли илму адаб ҷой гирифтааст. Шоир мувофиқи маълумоти баъзе сарчашмаҳо солҳои 70-уми асри ХV таваллуд ёфтааст. Рўзгори кўдакии Ҳилолӣ он қадар равшан нест. Ў таҳсилоти ибтидоиро дар зодгоҳи худ гирифта, дар мадрасаҳои шаҳри Ҳирот низ таҳсили илм намудааст. Аз овони кўдакӣ ба шеъру шоирӣ дилбастагии зиёде доштааст. Далели ин гуфтаҳо он аст, ки ў ба шарофати табъи саршор ва ҳофизаи қавӣ доштанаш аз ашъори шоирони бузург сӣ-чиҳил ҳазор байт аз ёд медонистааст. Аксарияти ашъори ҳамсатайн, яъне «Ҳамса»-ҳои Низомиву Амир Ҳусравро аз ёд медонист. Ҳамин тариқ, Ҳилолӣ ҳамчун шоири машҳури ғазалсаро дар байни аҳли илму адаб эътибор пайдо мекунад. Пас аз баҳсу мунозираҳо ба навиштани  маснавиҳо камари ҳиммат мебандад. Аввалин маснавии Ҳилолӣ достони «Шоҳу дарвеш» будааст. Маснавии дигари шоир ин «, Лайливу Маҷнун» мебошад, ки доир ба таъриф намудани ин маснавӣ чунин мегўяд:\n\nАввал сухане, ки гуфт аз ин пеш,\nАфсонаи шоҳ буду дарвеш.\nЗебогуҳаре зи баъди он суфт,\nНазме, ки сифоти ошиқон гуфт.\nГуфт аз паи он китоби мавзун,\nАфсонаи ҷонгудози Маҷнун.\n\nМаснавии охирини Ҳилолӣ, ки дар пайравии маснавиҳои ҳамноми Низомиву Амир Хусрави Деҳлавӣ ва Ҷомиву Навоӣ таълиф шудааст, «Лайливу Маҷнун» мебошад. «Лайливу Маҷнун»-и Ҳилолӣ аз 34 қисмат ва 27 боб иборат аст Аз рўи табақабандӣ маснавии шоир ба монанди маснавиҳои шоирони дигар мебошад. Маснавии «Лайливу Маҷнун» монанди дигар асарҳои пешин мавзуӣ анъанавии лирикиро фаро мегирад. Достон аз тасвири рўзгори бачагии Қайс шурўъ мешавад. Қайс бо Лайлӣ дар як мактаб мехонанд. Ҷавонон ба ҳамдигар дил мебанданд. Аз ишқу муҳаббати онҳо ҳама воқиф мешаванд. Барои ба висол расидани онҳо волидонашон монеагӣ мекунанд. Қайс худро ба талу тепаҳо мезанад. Аз ишқи Лайли Қайс аз худ бехуд мегардад. Давландманде мехоҳад, ки Лайлиро ба фарзандаш хостгорӣ намояд. Аммо Қайс ва Лайлӣ ҷидду ҷаҳд менамоянд, ки ба ин кор роҳ надиҳад. Ошиқон намехоҳанд, ки бо зўрӣ ва бо зарби шамшер хонадор шаванд. Онҳо розигии қабилаҳоро пурсон мешаванд. Онҳоро, дар охир бо ҳам ақди никоҳ мебанданд. Лайлӣ ва Мачнунро ба як қабр дафн мекунанд.\n\nТавре дида мешавад, ҳангоми тасвири ҳодисаву воқеаҳо байни маснавиҳо тафовутҳо дида мешавад. Дар достон Лайлӣ, Қайс, падару модари Қайс, Навфал қаҳрамонҳои мусбат мебошанд. Падару модари Лайлӣ ва пирзол қаҳрамони манфӣ ба шумор мераванд. Дар асар Лайлӣ духтари донову оқила, покизаву накўкор, вафодору меҳрубон тасвир ёфтааст. Лайлии Ҳилолӣ нисбат ба дигар Лайлиҳо ҷасуртару фаъолтар мебошад.\n\nҲилолӣ дар симои Маҷнун монанди Лайлӣ шахси покизакору бовафоро инъикос намудааст. Дар ҳақиқат Маҷнун ҳамчун ҷавонмарди воқеӣ тасвир ёфтааст. Қайс сарфи назар аз он ки писари ягонаи мири араб будааст, вале ҳамчун ҷавони хоксору вафодор ба қалам дода шудааст.\n\nТамоми хусусиятҳо ва фазилатҳои хуби инсонӣ, аз ҷумла сабру таҳаммул дар симои Маҷнун мушоҳида карда мешавад. Ҳатто дар лаҳзаҳои душвортарин ҳам аз Навфал ёриву кўмак наталабидааст. Маҷнун мехоҳад, ки танҳо бо майлу хоҳиши Лайлӣ ва қабилаи ў издивоҷи онҳо сурат бигирад:\n\nБе майлу ризои қавми Лайлӣ,\nМоро набувад ба васл майле.\n\nМаснавии Ҳилолӣ бисёр ҷанбаъҳои ибратбахш дорад. Яке аз фазилатҳои ин маснавӣ ин дар забони содаву фаҳмо ва образҳои ба зеҳни хонандаи оддӣ бисёр наздик будани ў ба шумор меравад.  "
      },
      {
        "title": "Мазмун ва мундариҷаи «бадоеъулвақоеъ»-и восифӣ",
        "content": "\n\nЗайниддини Восифӣ яке аз нависандагон ва шоирони барҷастаи нимаи аввали асри ХVI буда, бо осори пурарзиши худ дар адабиёти классикӣ мавқеъ ва мақоми босазое дорад. Номи аслиаш Зайниддин Маҳмуд буда, «Восифӣ» тахаллуси шоириву адабии ў мебошад. Мувофиқи нишондоди сарчашмаҳои таърихиву адабӣ Восифӣ соли 1485 дар шаҳри Ҳирот таваллуд шудааст. Гузаштагони Зайниддини Восифӣ аз амалдорони на чандон хурд, аниқтараш аз котибони замони Султон Ҳусайн ба ҳисоб мерафтааст. Зайниддини хурдсол аз овони ҷавонӣ зеҳни баланд ва истеъдоду қобилияти фавқулодае доштааст. Аз сабаби он ки аз хўрдсолӣ ба илму дониш шавқу завқи зиёде дошт, ба омўзиши қоидаҳои сарфу наҳви форсӣ, арабӣ, таърихи кишварҳои Арабу Аҷам, риёзиёт, мантиқ ҷиддан машғул шудааст. Умуман, бештари гузаштагон ва пайвандони Восифӣ аз шахсони миёнаҳоли шаҳр ва бомаърифат будаанд. Восифӣ дар шаҳри Ҳирот ба суҳбати яке аз шоирони бузурги замони худ- Алишери Навоӣ мушарраф мегардад ва сазовори ситоишу таҳсини ў қарор мегирад.\n\nҲангоми аз тарафи шоҳ Исмоили Сафавӣ фатҳ гардидани Хуросону Ҳирот ба сари ҳамаи табақаҳои аҳолӣ ғаму кулфатҳои зиёде омад.\n\nАз мероси адабии Восифӣ асари пурқимате- асари ёддоштӣ ба мо боқӣ мондааст. «Бадоеъулвақоеъ» асари ёддоштии дар солҳои гуногуни ҳаёти худ таълифнамудаи шоир мебошад. «Бадоеъулвақоеъ» асари бузург буда, тахминан аз 46 боб иборат буда, ҳар боби онро худи Восифӣ «гуфтор» номидааст.\n\nТаъқид намудан лозим аст, ки «Бадоеъулвақоеъ» асари хеле бузург буда, аз ҷиҳати мазмуну мундариҷа хеле гуногунмазмун ва бисёрпаҳлў аст. Асар ҳодисаву воқеаҳои таърихии зиёда аз 60-соларо фаро гирифтааст. «Бадоеъулвақоеъ»-ро асари ёддоштӣ ё тарҷумаиҳолӣ низ гуфтан мумкин аст. Зеро ки дар он давраҳои ҳаёти шоир низ тафсир ёфтааст. «Бадаеъулвақоеъ»-ро мувофиқи давра ва ҷои ҳодисаву воқеаҳо ба  ду қисм тақсим кардан мумкин аст. Дар асар давра ба давра воқеаҳои ҳаёти Хуросон ва воқеаҳои ҳаёти Мовароуннаҳр муфассал инъикос ёфтаанд. Ёддоштҳои давраи мовароуннаҳрии Восифӣ назар ба давраи хуросонии ў хеле дақиқу равшан баён ёфтаанд. Дар асар воқеаҳои таърихӣ гоҳо воқеӣ, гоҳо бо андак тағйирот ва бофтаҳои бадеӣ, гоҳо бо нақлу ривоят ва ҳикояҳои пандомез тасвир ёфтааст.\n\nДар бахши аввал асосан ҳамон воқеаву ҳодисаҳои таърихие оварда шудаанд, ки аз давраи кўдакӣ то 27-солагии шоирро дар Хуросону Мавороуннаҳр, Самарқанду Бухоро фаро гирифтаанд.\n\nБахши дуюми асар ҳодисаву воқеаҳои адабӣ, таърихиро дар бар мегирад. Аз мазмуну мундариҷаи асар маълум мешавад, ки дар бештари қисматҳои ёддоштҳо ҳақиқати таърихӣ бо ҳақиқати бадеӣ омезиш ёфтааст.\n\nБахши сеюми мазмуни «Бадоеъулвақоеъ» ёддоштҳо, нақлу ривоятҳо ва ҳикоятҳои доир ба аҳволи зиндагии шахсиятҳои бузурги илмиву адаби бахшидаи шоирро дар бар мегирад.\n\nЗайниддин Восифӣ яке аз намояндагони табақаи миёнаи шаҳр буд. Восифӣ ҳамчун шоир ва нависандаи мушоҳидакор бо вуҷуди шароити бади замона ба ҳаёту зиндагии хеш аз назари мардумони табақаи миёнаи шаҳр нигаристааст. Он чи ки муаррихону адибони замонаш пинҳон медоштанд, ў бо камоли ростиву адолатпешагӣ, беруву риё тасвир мекард. Дар миёни фикру афкори пешқадаму инсонпарваронаи Восифӣ фикру андешаҳои пандуахлоқӣ ва илмиву маърифатпарваронаи ў низ ҷои муҳимро ишғол менамояд. Дар асар нақлу ривоятҳо ва ҳикоятҳои халқӣ ба таври васеъ истифода шудаанд, ки ба забони гуфтугўӣ наздик мебошанд. Хулоса, асари «Бадоеъулвақоеъ» дар омўзиши таърихи илму адабу шеъри форсии тоҷикӣ ва таърихи гузаштаи халқи мо аҳамияти бузург дорад.  "
      },
      {
        "title": "Фаъолияти адабии Абдураҳмони Мушфиқӣ",
        "content": "\n\nАбдураҳмони Мушфиқӣ яке аз шоирони маълуму маъруфи тоҷик мебошад. Авлоду аҷдоди шоир аз рўи гуфтаҳои худи ў аз шаҳри Марв будаанд. Вале Абдураҳмони Мушфиқӣ соли 1525 дар щаҳри Бухоро таваллуд шудааст. Гузаштагони Мушфиқӣ аз табақаҳои поин ва синфи меҳнаткаш буда, шоир дар муҳити ҳамин табақа ба воя расидааст. Тавре аз ишораҳои баъзе сарчашмаҳо ва гуфтаҳои худи шоир фаҳмида мешавад,  ў дар хурдсолӣ аз падару модар ятим мондааст:\n\nБо падар хурсанд будам, бевафоӣ кард умр,\nМеҳр бар модар ниҳодам, ёфт модар ҳам вафот.\n\nМушфиқӣ баъд аз вафоти падару модар ба ҳоли дарбадарӣ меафтад, яке аз ҳунармандони аҳли Бухоро Мушфиқиро ба тарбияи худ мегирад. Бо ёриву кўмаки ин хонаводаи ҳунарманд Мушфиқӣ ба мактаб рафта, таҳсили илм мекунад. Баъди таҳсили ибтидоӣ ба мадраса дохил шуда, ба омўзиши илмҳои дигар камар мебандад. Мушфиқӣ дар мадраса истеъдоди фавқулода нишон медиҳад ва дар улуми ҳайат, нуҷум, ҳикмат, ҳисоб  дониши мукаммал касб менамояд. Ҳангоми таҳсил дар мадраса на танҳо ҳамаи донишҳоро ба таври комил аз бар намудааст, балки ба шеъру адаб низ таваҷҷўҳи хосае доштааст. Ў дар охир шеъру шоириро ихтиёр намуда, ба мақоми яке аз бузургтарин ва маъруфтарин шоирони асри худ расид. Ҳанўз дар ҷавонӣ фаъолияти адабии худро ба ҳаҷву мутойибагўӣ оғоз намудааст. Мушфиқӣ барои равнақ додани фаъолияти адабии худ ба шаҳри Самарқанд меравад. Ў ҳукуматдорони ин шаҳрро васфу ситоиш намуда, дар ҳаққи онҳо қасидаҳо эҷод мекунад ва ҳатто девони аввалини ғазалиёти худро ба номи онҳо таҳияву мураттаб месозад. Ҳокимони замон – подшоҳ бар ивази қасидаҳои шоир ба ў инъомҳо медодаанд. Аммо на ҳамаи он инъомҳоро амалдорони шоҳ ба шоир мерасонидаанд. Бинобар ин, шоир маҷбур мешавад, ки аз нав ба подшоҳ муроҷиат карда, ўро аз ин амали зердастонаш огоҳ созад:\n\nПодшоҳо, чакмани инъомро меҳтар надод,\nДар либоси назм бо ў гуфтугў хоҳад шудан.\nЧун ба таври оштӣ чизе аз ў ҳосил нашуд,\nҶанги чакман дар миёни мову ў хоҳад шудан.\n\nДар Самарқанд аҳволи шоир ниҳоят бад мешавад ва ҳатто барои истиқомат манзили муайян ҳам надоштааст:\n\nДар Самарқанд имтиҳон кардам, ки ёбам хонае,\nБеҳтар аз байти тахаллус хонае пайдо нашуд.\n\nБино бар сахтии рўзгор Мушфиқӣ ба ватанаш Бухоро бармегардад. Дар ин замон дар барои Ҳиндустон ва шароити хуби илмиву адабии шоирони он ҷо андешаҳои зиёде дар байни мардуми Бухоро паҳн гардидаанд. Мушфиқӣ низ ба умеди муваффақият пайдо кардан сафари Ҳиндустонро ихтиёр мекунад. Вале баъд аз як соли зиндагӣ дар он ҷо пушаймон шуда, ба ватан боз мегардад:\n\nКардам сафари Ҳинду пушаймон шудам он ҷо,\nГардид бадал рўзи сияҳам ба шаби тор.\nДидам,ки  агар боз наоям ба вилоят,\nХуни ҷигарам мехўрад ин Ҳинди ҷигархор!\n\nШоир бо тақозои замон ва шароит фаъолияти қасидасароии хешро идома дода, дар васфи Абдуллохон пайваста қасидаҳо эҷод менамояд. Эътибор ва мақому мартабаи ў дар дарбор рўз ба рўз боло меравад ва ҳатто ба мақоми баланди маликушшуароӣ мушарраф мегардад. Аммо ҳамаи ин некўаҳволӣ ба шоир хеле дер даст дода буд. Тавре худи шоир мегўяд, дар ин замон ў пиру нотавон гардида буд:\n\nИмтиҳон карданд, пиру ҷавон,\nҲеҷ кори фалак ба сомон нест.\nКом бахшад даме, ки ком намонд,\nНон ба вақте диҳад, ки дандон нест.\n\nАз мероси адабии шоир ба мо чор девони ашъор, ду девони ғазалиёт, як девони мутойибот, як девони қасоид ва се маснавӣ: «Соқинома», «Гулзори Ирам», «Ҷаҳоннамо» боқӣ мондааст.\n\nТавре дар боло қайд намудем, дар байни мероси адабии Мушфиқӣ ғазалиёти ў ҳам аз ҷиҳати ҳаҷму миқдор ва ҳам аз нигоҳи мазмун ва мундариҷа мақоми баланд касб кардаанд. Умуман, шоир дар навиштани ғазал маҳорат ва истеъдоди баланди шоирии хешро ба хубӣ зоҳир намудааст. Аз ҳамин нуқтаи назар устод Садриддин Айнӣ ба ғазалиёти Мушфиқӣ баҳои баланд додаанд. Матлаи ғазали ўро, ки чунин аст:\n\nДар ғамаш дилро фигору хаста мегўем мо,\nАҳли дардем, ин сухан дониста мегўем мо.\n\nОварда, қайд намудаанд, ки «ғазале, ки сар то пояш мисли ин ғазал хуб, латиф ва равон афтад, кам аст». Дар ҳақиқат, Мушфиқӣ аз тоифаи он шоиронест, ки дар ғазалсароӣ ба ифодаи табиӣ эътибор дода, ҳодисаву воқеаҳоро воқеӣ баён намудааст.  "
      },
      {
        "title": "Адабиёти асри xvіі ва нимаи якуми асри хіх",
        "content": "\n\nАз миёнаҳои нимаи аввали асри ХVII оғоз намуда, ба монанди ҳаёти сиёсию иҷтимоӣ ва иқтисодӣ, ҳаёти илмиву адабӣ низ рў ба тараққӣ ниҳод. Шаҳри овозадори Бухоро, ки пойтахти давлати Аштархониҳо буд, ба яке аз марказҳои асосии илмиву мадании ин давр табдил ёфт ва аз ҳама бештар намояндагони илму адаб дар ҳамин шаҳр гирд омада буданд.\n\nДар ин давра асосан адабиёти дарборӣ мақоми баланде пайдо кард. Бино бар гуфтаи тазкиранависи асри ХVІІ Малеҳои Самарқандӣ доираи адабии дарбори Абдулазизхон зиёда аз 30 нафар шоирону адибонро фаро мегирифт. Умуман адабиёти дарбории ин давра ба монанди давраҳои пешина ба расмиятчигӣ асос ёфта буд, зеро маҳсули адабии намояндагони он чӣ аз ҷиҳати ғоя ва чӣ аз ҷиҳати қимати бадеӣ ягон пешравие надошт ва он ба манфиати ҳукумати феодалӣ ва табақаи ҳукмрон равона шуда буд.\n\nСайидои Насафӣ, Фитрати Зардўзӣ, Носеҳи Хатлонӣ, Содиқ, Фориғи Ҳисорӣ, Парии Ҳисорӣ, Қудрати Бадахшонӣ, Махмур ва дигарон намояндаи адабиёти пешқадами ин давраҳо буданд, ки дар таълифоти худ ба масъалаҳои мухталифи иҷтимоӣ, сиёсӣ ва ахлоқӣ дахолат мекарданд. Ҳамаи онҳо камбудиҳои замони феодалӣ, зулму золимӣ ва ҷабри ноинсофиҳои мансабдорону ҳукуматдоронро танқиду мазаммат намуда, илму маърифат, дониш, меҳнат, касбу ҳунар, ҳунармандӣ ва хислатҳои неки инсониро тарғибу ташвиқ менамуданд. Масъалаҳои мазкур аз ҳама бештар дар шеъру ғазалҳои Сайидои Насафӣ ба таври равшану ошкоро ифода гардидааст. Халили Бухороӣ, ки аз ҳамасрони Сайидо будааст, бар зидди ҳукуматдорон эътироз намуда, таъкид мекунад, ки аз кўрботинии онҳо аҳли ҳунар поймолу лагадкўби замон шудаанд:\n\nГар лагадкўби ҳаводис шуд ҳунарвар айб нест,\nЧун бувад дар шаҳри кўрон зери по оинаҳо.\n\nФитрати Зардўзӣ низ ҳамчун намояндаи ҳамин аср дар ҳаҷвияҳои худ қаллобӣ ва фиребгариҳои сарватмандонро фош намуда, нисбат ба онҳо нафрати зиёд доштани худро собит менамояд. Намояндаи дигари адабиёти ин давр Мирзо Абдулқодири Бедил дар асарҳои худ бо эътироз кардан аз замонаи пурнуқсони тираи феодалӣ маҳдуд нагардида, онҳоро ба адлу инсоф даъват менамояд. Бедил рўирост мегўяд, ки золимон низ нобуд гардида, ҷои худро ба мазлумон медиҳанд:\n\nМақоми золим охир бар заифон аст арзонӣ,\nКи чун оташ зи по афтад, ба хокистар диҳад ҷоро.\n\nЯке аз намояндагони пешқадами ин давр Носеҳи Хатлонӣ бо танқиду таҳдид намудани золимон қонеъ нашуда, таъкид мекунад, ки золимон оқибат несту нобуд хоҳанд шуд:\n\nХонаи золим бувад охир хароб,\nОқибат бар гарданаш афтад таноб.\n\nАнъанаҳои адабӣ дар асрҳои ХVII ва нимаи асри ХІХ хеле ривоҷ ёфтанд. Дар адабиёти ин давр нисбат ба дигар навъҳои назм ғазал ва мухаммас мақоми махсус пайдо кард. Масалан, ғазал дар эҷодиёти Сайидои Насафӣ чӣ аз ҷиҳати шакл ва чӣ аз ҷиҳати мазмун такмил ёфта бошад ҳам, вале мухаммас ба дараҷаи баланди инкишофи худ расида будааст. Ҳамаи шоирони ин давра, аз ҷумла Ҳозиқ, Шавқӣ, Содиқ, Музтар, Ҳасрат, Парии Ҳисорӣ ва дигарон бар ғазалҳои шоирон мухаммас бастаанд. Дар ин давра қасида рў ба таназзул ниҳод. Ҳатто дар ашъори як қатор шоирони ин давр қасида, умуман ҷой надошт.\n\nДар асри ХVІІ бошад, анъанаи достоннависӣ идома ёфт. Масалан, аз тарафи Фитрати Зардўзии Самарқандӣ достони «Толиб ва Матлуб» аз ҷониби Мулҳами Бухороӣ достони «Лайлӣ ва Маҷнун» таълиф гардиданд. Анъанаи достоннависӣ дар ин давра бо суръати тамом давом кард. Масалан, маснавиҳои «Юсуф ва Зулайхо»-и Ҳозиқ, «Дахмаи шоҳон»-и Содиқ, «Маҷлисафрўз»-и Носеҳ дар ин давра эҷод шудаанд. Дар баробари асарҳои адабӣ як қатор асарҳои таърихӣ низ ба миён омаданд.\n\nХулоса, ин давра замони рушду инкишофи илм, адабиёт, маданият маҳсуб дониста мешуд. Яке аз хусусиятҳои адабиёти ин давра ҳамин буд, ки намояндагони ин доираҳои адабӣ ҳам бо забони тоҷикӣ ва ҳам бо забони ўзбакӣ асарҳо эҷод мекарданд. Ин анъана низ дар таърихи адабиёти тоҷику ўзбак таърихи қадимӣ дорад.  "
      },
      {
        "title": "Ҳаёт ва фаъолияти адабии Сайидои Насафӣ",
        "content": "\n\nСайидо зодаи шаҳри Насаф (шаҳри Қаршии ҳозира) буда, номи аслиаш Миробид будааст. Миробид Сайидои Насафӣ яке аз бузургтарин шоирони нимаи дуюми асри ХVII-и тоҷик ба шумор меравад. Сайидо таҳсили ибтидоиро дар шаҳри Насаф гирифтааст. Баъд аз ин, Сайидо барои давом додани таҳсил ба марказҳои илмиву адабии онвақтаи Осиёи Миёна ба шаҳри Бухоро омада, дар мадрасаи лаби ҳавзи Нодир Девонбегӣ таҳсили худро давом додааст. Ҳолу аҳволи Сайидои Насафӣ дар шаҳри Бухоро он қадар хуб набудааст. Шоир ба қавле дар яке аз ҳуҷраҳои тангу тори қафасмонанди ин мадраса умр ба сар мебурдааст:\n\nСайидо, баски ҷаҳон дар назарам танг шудаст,\nҶой дар кунҷи қафас кардам аз беватанӣ.\n\nБаъд аз хатми мадраса ба зодгоҳи худ шаҳри Насаф баргашта, то охири ҳаёташ дар Бухоро истиқомат намудааст. Дар ҳақиқат зиндагии мардум ва зиндагии аҳли касбу ҳунар ниҳоят сахту тоқатфарсо гардида буд. Аз ин рў, як қисми аҳолии ин кишварҳо ба Бухоро сафар мекарданд. Дар Бухоро дар баробари илму адабиёт дигар санъатҳои гуногуни ҳунармандӣ тараққӣ карда буд. Ҳамин тариқ, Сайидо Бухороро барои зиндагии минбаъдаи худ мувофиқтар донист.\n\nГузаштагони шоир, ки аз аҳли бофандагони шаҳр буданд, ў низ худ косиби бофанда буд. Бинобар ин баъд аз тамом кардани таҳсили илм, дар баробари шеъру шоирӣ бо касби бофандагӣ низ машғул шуда, бо ёриву дастгирии дўстони косибаш ҳолу аҳволи худро аз ҷиҳати моддӣ беҳтар намудааст. Ў дар барои зиндагии миёнаҳолона доштани худ чунин гуфтааст:\n\nАйшу ғам бо Сайидо ҳаргиз нагардад бешу кам,\nШукри мо аз ҳад фузун дорем чун ҳоли васат.\n\nВале ба ҳамаи ин нигоҳ накарда ў шеъру шоириро пешаи асосии худ қарор додаст:\n\nҶуз фикри шеър пешаи мо нест,Сайидо,\n«Моро ба даҳр мансаби дигар надодаанд».\n\nМақом ва мартабаи шоир рўз ба рўз дар кишварҳои дигар низ боло меравад, вале ў бо таассуф қайд менамояд, ки дар кишвари худ қадру қимат надорад:\n\nБа мулки Исфаҳону Ҳинд мехонанд ашъорам,\nЗи Туркистонаму ҳаргиз надорам эътибор ин ҷо.\n\nТавре аз ҳаёти шоир бармеояд, муддате бо аҳли давлатдорон сару кор гирифтааст. Вале ҳама умедвориҳои шоир аз аҳли давлат барбод мераванд:\n\nРехтанд, эй Сайидо бар дегам охир оби сард,\nМуддате бо аҳли давлат карда будам ҷўшҳо.\n\nСайидо мехоҳад, ки ба Ҳиндустон ҳиҷрат кунад. Аммо дар ин ҳангом шоир ба синни пиронсолагӣ расида, аз қувват рафта буд:\n\nМондаам дар хонаи сайёд аз беқувватӣ,\nМешикастам сад қафасро гар паре медоштам.\n\nСайидо кўшиш менамояд, ки аз аҳли мансабдорону давлатдорон дўрӣ ҷўяд ва гўшанишиниро ихтиёр мекунад. Ин гўшанишиниҳо ба шоир ғайр аз зарари моддӣ ва рўҳафтодагӣ чизи дигаре набахшид. Аз ин хотир, ў гўшанишиниро тарк намуда, боз касби бофандагии хешро интихоб менамояд:\n\nБаҳри рўзӣ мекунам бофандагӣ чун анкабут,\nХона ҳамчун дорбоз аз ресмон бошад маро.\n\nБа ғайр аз ин, аз шоир ба мо як куллиёт, мухаммасҳо, шеърҳои ба ҳунармандон бахшидашуда, маснавии тамсилии «Баҳориёт», «Шаҳрошўб» боқӣ мондаанд. Тавре гуфтем, дар эҷодиёти Сайидо ҷои асосиро ғазал ишғол менамояд. Сайидо фикру андешаҳои пешқадамонаи худро бо як тарзи ба худ хос ифода намудааст. Яке аз сабабҳои шўҳрати баланд пайдо кардани Сайидо, пеш аз ҳама ин дар содабаёнӣ ва забони равон доштани асарҳои ў мебошад.  "
      },
      {
        "title": "Маснавии «баҳориёт»-и Сайидои Насафӣ",
        "content": "\n\nСайидо ҳамчун шоири ғазалсаро дар таърихи адабиёти классикӣ маълуму машҳур гашта бошад ҳам, дар навиштани мухаммас устоди забардаст будааст. Аз рўи маълумоти сарчашмаҳо Сайидои Насафӣ дар шаҳри Бухоро таваллуд шуда бошад ҳам, вале аз сабаби он ки гузаштагон ва падару бобоёнаш аз Насаф будаанд, зодгоҳи худро Насаф меҳисобид. Малеҳои Самарқандӣ низ дар тазкираи худ «Музаккируласҳоб» Сайидоро «Насафиюласл» гуфтааст.\n\nЭҷодиёти шоир гуногунранг буда, дар шакли як куллиёт ба мо омада расидааст. Қисми зиёди куллиёти шоирро ғазалиёти ў ташкил медиҳад. Мухаммас низ дар эҷодиёти шоир мавқеи муҳим дорад. Осори дигари ў, ки ба куллиёти ў ворид гардидааст, ашъори ба ҳунармандон бахшидашуда, маснавии тамсилии «Баҳориёт», «Шаҳрошўб» мебошанд.\n\nТавре гуфтем, Сайидо сарояндаҳои ғазалҳои лирикӣ будааст. Мавзўи ғазалиёти шоирро асосан ишқу муҳаббат ташкил диҳад ҳам, вале мавзўъҳо ва масъалаҳои сиёсию ичтимоӣ, танқиди замони феодалӣ, танқиди золимону зоҳидон, ҳимояи аҳли меҳнат, инъикоси ҳолу аҳволи бади худ ва фикру андешаҳои тарбиявию ахлоқӣ дар эҷодиёти ў  мавқеи муҳим дорад.\n\nЯке аз достонҳои тамсилии шоир «Баҳориёт» ба шумор меравад. Достони тамсилии «Баҳориёт», ки бо номи «Ҳайвонотнома» ёд карда мешавад, аз 184 байт таркиб ёфтааст. Қайд намудан зарур аст, ки достони «Баҳориёт» аз дигар асарҳои шоир ҳаҷман бузургтар аст. Ин достони Сайидо бар хилофи асарҳои дигари ў ба шакли маснавӣ навишта нашудааст. Шакли асар аз нигоҳи қофиябандӣ ба қасида монандӣ дорад.\n\nДостони тамсилии «Баҳориёт» ва ё «Ҳайвонотнома» дар масъалаҳои муайян намудани фикру андешаҳои сиёсию ичтимоии шоир аҳамияти муҳим дорад. Достони «Баҳориёт» аз муқаддима, қисми асосии достон ва хотимаи он иборат мебошад. Шоир баъд аз васфу ситоиши анъанавӣ мехоҳад, ки барои рафъ намудани хастагии мардум дар боби ҳайвонот сухан кунад. Баъд аз он таърифу тавсифи мушро тасвир менамояд.\n\nҚисми асосии «Баҳориёт», ки баъд аз муқаддима оғоз мешавад, баҳси 18 ҳайвонро фаро мегирад. Баҳсу мунозираи гурба, саг, гўсфанд, гург, гов, шутур, сангпушт, хорпушт, рўбоҳ, харгўш, маймун, оҳу паланг, фил, карк, шеър ва мўрча бо ҳудтаърифкунии муш шурўъ мегардад. Муш худро таърифу тавсиф мекунад:\n\nАҷдоди ман ба мири мушон такя мекунад,\nИмрўз дар баробари ман кист дар ҷаҳон?\n\nСипас, гурба расида омада, мушро танқидкунон мегўяд:\n\nЭй беадаб, ту шарм надорӣ зӣ рўи ман?\nАҷдоди ту шудан ҳама пеши ман калон.\nСониян, худашро васфу ситоиш мекунад:\nБар ман бубину нек тамошо бикун маро,\nЯъне зи шер сурати ман медиҳад нишон.\nАзбаски дар миёнаи мардум мукаррамам,\nҶоям ҳамеша ҳаст ба паҳлўи меҳмон.\n\nҲамин тариқ, ҳайвонҳо паси ҳам омада, ҳамдигарро зери танқид гирифта, худро ситоиш менамоянд.\n\nШер бартарӣ ва зўрии худро нисбат ба дигар ҳайвонот нишон дода, мегўяд, ки ба назари ман дигар баҳодурон аз мўрча ҳам камтаранд:\n\nБо ҳар кӣ бингарам, ҷигараш об мешавад,\nАз мўр камтаранд ба чашмам баҳодурон.\n\nАз ин суханони шер мўрча ба ғазаб меояд ва ба шер муроҷиат намуда, ўро ба зўру бозў ва тавоноии ҷаъмияти мўрчагон таҳдид менамояд:\n\nАз иттифоқи мўрчагон ғофилӣ магар,\nВ-арна чаро ҳақир шуморию нотавон?\nТифлони ширмасти ман имрўз шергир,\nХешони нотавони мананд аз ту комрон…,\n\nХулоса, баъд аз шунидани суханони мўрча, ҳамаи ҳайвонот ба мўрча таслим мешаванд:\n\nЧун аз забони мўрча ин ҳарф шуд баланд,\nТаслим карда-карда рафтаанд ваҳшиён.\n\nДар достон дар образи мўрча гурўҳҳои меҳнатии аҳолӣ, яъне деҳқон ва дар симои шер табақаҳои боло-ҳокимони замон тасвир ёфтаанд. Ба тариқи рамз Сайидо иттифоқи мўрчагон, яъне муттаҳидии синфи коргарро тарғибу ташвиқ менамояд.  "
      },
      {
        "title": "Ҳаёт ва фаъолияти мирзо Абдулқодири Бедил",
        "content": "\n\nМирзо Абулқодир яке аз намояндагони бузурги адабиёти классикӣ ва шоири форсизабони Ҳиндустон маҳсуб мешавад. Бедил соли 1644 дар шаҳри Азимободи вилояти Банғолаи Ҳиндустон ба дунё омадааст. Номи аслии шоир Абдулқодир буда, тахаллуси адабиаш Бедил будааст. Гузаштагони шоир аслан аз атрофии шаҳри бостонии Самарқанд будаанд. Баъдан ба Ҳиндустон сафар намуда, он ҷоро ҷойи доимии зисти худ қарор додаанд. Унвони «Мирзо» гирифтани номи Бедил аз авлодони бузург будани онҳо далолат мекунад. Касбу кори падару бобоёни ў сипоҳӣ будааст. Баъд аз вафоти падараш модараш ўро ба мактаб медиҳад. Ҳангоми таҳсил дар мактаби ибтидоӣ Бедили хурдсол аз қонуну қоидаи забони форсии тоҷикӣ, арабӣ ва аз назму насри форсии тоҷикӣ хуб баҳравар мегардад. Аз овони кўдакӣ ба шеъру шоирӣ ҳаваси беандоза доштааст. Ба қавли худи шоир ҳангоми 10-сола буданаш бахшида ба яке аз ҳамсабақонаш рубоии зеринро тақдим намудааст:\n\nЁрам ҳар гоҳ дар сухан меояд,\nБўи аҷибаш аз даҳон меояд.\nИн бўи қаранфул аст ё накҳати гул,\nЁ роиҳаи мушки Хутан меояд.\n\nБаъд аз таҳсили мадраса амакаш тарбияи Бедилро бевосита ба зимаи худ мегирад. Ў ҳамчун устоди сухан ва шеъру адаби форсӣ ба воя мерасад. Ва ниҳоят дар синни 77-солагӣ, соли 1721 дар Деҳлӣ вафот мекунад.\n\nМирзо Бедил аз овони ҷавонӣ ба фаъолияти илмиву адабӣ оғоз намудааст. Ў зиёда аз 65 соли умри бобаракати худро ба корҳои эҷодӣ сарф кардааст. Асарҳои зиёди назмиву насрӣ таълиф намудааст. Аз шоир осори зиёде боқӣ мондааст: «Дебоча», «Ирфон», «Тўри маърифат», «Нукот», «Ишорот ва ҳикоёт», «Руқоат», «Чор унсур», «Муҳити аъзам», «Тилисми ҳайрат», «Ғазалиёт», Рубоиёт», «Қасоид», «Ташбеҳот ва тамсилот»…\n\nБедил дар асарҳои худ ба масъалаҳои гуногун дахл намудааст. Тарғибу ташвиқи адлу инсоф, танқиди зулму золимӣ дар асарҳои шоир мавқеи муҳим дорад. Аз рўи фикру андешаи Бедил дар он ҷое, ки зулму золими ҳукмрон бошад, он ҷо адолат пойдор буда наметавонад.\n\nМирзо Бедил беадолатӣ ва зулму ситами ба сари халқи меҳнаткаш омадаро аз кинаву адовати соҳибмансабону ҳокимони золим медонад:\n\nАз фақирон ба кас ситам нарасид,\nГардани аҷз ҷуз ба ҳам нарасид.\nЗ-аҳли ҷоҳ ин ҷунун бурун задааст.\nКи ҷаҳон ҷоми дил ба хун задааст.\n\nБедил чунин ақида дорад, ки зиндагии хубу осудаи золимон аз паси чандин меҳнати тоқатфарсои мардуми оддӣ ба миён меояд:\n\nЭй нони ту гарм аз тафи дилҳои кабоб\nАз хиҷлати зулм боядат гаштан об!\nТо коми ту молида як ангушт асал,\nБунёди ҳазор хона гаштаст хароб.\n\nДар ҳақиқат аҳли ҷоҳу сарватмандон танҳо бо роҳи дуздию қаллобию ғоратгарӣ соҳиби пулу молу мулк мегарданд:\n\nКиссаи ҳеҷ касе надид пурӣ,\nТо накард ихтиёри кисабурӣ.\n\nШоир дар осори худ кибру ғурур ва ҷоҳу сарвати шоҳону давлатдоронро мавриди таҳлилу баррасӣ қарор дода, ба онҳо чашми умед бастанро ҳато меҳисобад:\n\nАз дунёдорон умедро поя махоҳ!\nҶуз карру фари либос пироя махоҳ!\nЗ-ин қавм таваққўи ҳимоят пуч  аст,\nАз сақфи баланди осмон соя махоҳ!\n\nБа ҳамаи ин нигоҳ накарда, шоир мазлумонро даъват мекунад, ки ба золимони бераҳму сангдил мувофиқи рафтору кирдорашон бояд амал намуд:\n\nЗолим пўшад либоси хунбофтаро,\nТо зер кунад хасми забунёфтаро.\nБо сангдилон шиори худ сахтӣ кун,\nБардор ба оҳан-оҳани тофтаро.\n\nҲамин тариқ, шоир хостааст, ки бо фикру андешаҳои пешқадами худ мақому мартаба ва қудрату тавоноии инсонро баланд бардорад ва дар тарғибу ташвиқи ин масоили муҳими ҳаётӣ саҳми худро гузорад.  "
      },
      {
        "title": "Достони «комде ва мадан»-и Бедил",
        "content": "\n\nБедил бо осори пурмазмун ва гаронмояи худ дар адабиёти классикии форсизабонон мақоми арзандаеро касб кардааст. Ў соли 1644 дар яке аз вилоятҳои Ҳиндустон таваллуд ёфтааст. Дар макотиби ибтидоӣ ва мадрасаҳо таҳсили илм намуда, аз донишҳо ва илмҳои замони худ баҳравар гардидааст.\n\nМирзо Бедил ҳамчун бузургтарин шоир ва нависандаи адабиёти форсизабони Ҳиндустон аз худ мероси бою ғание боқӣ гузоштааст. Дар миёни асарҳои шоир маснавии «Ирфон» мавқеи муҳим дорад. Ин маснавии шоир аз 11 ҳазор байт иборат буда, соли 1712 таълиф шудааст. Бедил дар маснавии «Ирфон» доир ба масъалаҳои сиёсию иҷтимоӣ, фалсафӣ фикру ақидаҳои худро иброз медорад. Достони «Комде ва Мадан» бошад, дар маснавии «Ирфон» мавқеи махсус дорад. Достони мазкур аз 470 байт иборат буда, 10 бобро фаро гирифтааст.\n\nЗикр бояд намуд, ки ин достон дар бораи ишқу муҳаббати ду навҷавони поктинат баҳсу мунозира менамояд. Комде ном раққосаи ҳунарманду сохибҷамол дар ҳарамсарои подшоҳ хизмати дарбориёнро иҷро мекард. Шўҳрату овозаи ў ҳама ҷоро тасхир карда буд. Дар баробари ин Мадан ном ҷавоне дар касби навозандагиву мутрибӣ беназиру бемонанд буд. Ҷавонон ба ҳамдигар дил мебанданд. Дар базми шоҳонае онҳо бо ҳам вомехўранд. Подщоҳ аз овози форами Мадан мафтун шуда, шаддаи марвориди гардани худро ба Мадан ҳамчун тўҳфа инъом медиҳад. Мадан бошад, аз рақси ҳайратангези Комде ба ваҷд омада, инъоми додаи шоҳро ба пеши пои Комде пешкаш менамояд. Ин рафтори Мадан боис мешавад, ки шоҳ ўро бадарға намояд. Дилдодагон бо ранҷу азобҳо боз бо ҳам вомехўранд. Мадан ба Комде дар бораи як дарахте нақлу ривоят мекунад, ки агар касе дар сояи он муддате нишаста, орзуе дархост намояд, ба муродаш мерасидааст. Ин амал низ мушкилии онҳоро ҳаллу фасл наменамояд. Сипас, подшоҳи яке аз кишварҳо аз ҳолу аҳволи дилдодагон воқиф гашта ба подшоҳи Комде нома менависад, то ин ки онҳоро ба мақсад расонад. Вале шоҳи золим тақлифи шоҳи одилро рад менамояд. Дар натиҷаи ҷангу ҷидолҳо подшоҳи одил ғолиб меояд. Дилдодагон аз санҷишу имтиҳони подшоҳи одил ба хубӣ мебароянд. Дар охир онҳо ба муроди якдигар мерасанд.\n\nСимои Комде ҳамчун духтари хушқаду қомат, соҳибҷамол, бофаросат, вафодор ва раққосаи нозукадо тасвир ёфтааст. Комде ҳамчун устоди рақс барои ба дараҷаи олии санъати рақс расидан, заҳматҳо мекашид. Ҳамин тариқ, Комде дар достон ҳамчун духтари боақл, хоксору покдоман, санъаткору санъатдўст ба қалам дода шудааст. Симои Мадан низ ҳамчун санъаткор тасвир ёфтааст. Мадан дар санъати ҳофизиву мусиқӣ малакаву истеъдоди беҳамтое доштааст. Ў дар баробари санъаткори моҳир будан, инчунин ҷавони бозаковат, бовафо, боҳиммат ва ҷасуру боҷуръат ба қалам дода шудааст.\n\nХулоса, достони «Комде ва Мадан» аз беҳтарин достонҳои ишқӣ- лирикӣ буда, бо баъзе хусусиятҳои хоси худ аз дигар достонҳои лирикии адабиёти классикӣ фарқ мекунад. Ин достон ба мисли дигар достонҳои пешин фоҷиавӣ набуда, онҳо бо саъю талошҳои бевоситаи худ ба мақсад мерасанд. Бедил дар ин достон ҳамчунин масъалаҳои дўстиву рафоқат, шоҳи одил, некиву накўкорӣ, ростиву росткориро тарғибу ташвиқ намудааст. Бедил дар симои шоҳони одил барқароркунандагони адлу адолати иҷтимоиро мебинад. Достон то имрўз низ аҳамияти тарбиявию ахлоқии худро гум накардааст.  "
      },
      {
        "title": "Ҳаёт ва фаъолияти малеҳои Самарқандӣ",
        "content": "\n\nМалеҳои Самарқандӣ дар адабиёти классикии форсии тоҷикӣ ҳамчун шоир ва тазкиранависи маъруф шўҳрат пайдо кардааст. Шоир соли 1641 дар шаҳри Самарқанд таваллуд ёфтааст. Гузаштагони шоир аз Самарқанд буда, мансаби муфтии шаҳрро бар ўҳда доштаанд. Падараш аз илми шеър низ бохабар будааст. Малеҳо илмҳои диниро аз худ намудааст. Малеҳо ба Эрон низ сафар кардааст. Малеҳо дар Самарқанд ба мансаби калон таъин мешавад. Малеҳо ба ғайр аз адои вазифаи баланди динӣ ба шеъру шоирӣ низ машғул будааст. Малеҳо дар таърихи адабиёт муаллифи тазкираи «Музаккируласҳоб» мебошад. Қайд кардан зарур аст, ки аҳамияти тазкираи Малеҳо дар омўхтани адабиёти асри XVII-и тоҷик ниҳоят бузург будааст. Зеро ин тазкира сарчашмаи асосии адабиёти давраи мазкур мебошад. Мо ному насаби зиёда аз 150 шоирону адибонро дар ин давра маҳз ба туфайли тазкираи «Музаккируласҳоб»-и Малеҳо медонем.\n\nМалеҳо ин асари худро дар як муддати кўтоҳ таълиф намудааст. Шоир дар асоси мулоқоту сўҳбатҳо, маслиҳату машваратҳои худ бо дигар шоирону адибони замонаш дар давоми чандин солҳо як тазкирае таълиф намуд, ки мислаш дар таърихи тазкиранигорӣ дида нашуда буд. Бартарии ин тазкира боз дар он аст, ки муаллифи он қариб бо тамоми шоирону адибони зикркардаи худ мулоқотҳо ороставу бо онҳо бевосита вохўрдааст. Малеҳо дар тазкираи худ одоби сўҳбат, муносибат, муомила, феълу атвор, озодагӣ ва ҷиҳатҳои ахлоқии шоирону адибонро ба қалам додаст. Аз ин рў, дар тазкираи Малеҳо зикри хислатҳои шахсӣ ва инсонии шоирону адибон мақому мартабаи бузурге пайдо намудааст. Зеро дар тазкираҳои дигар муаллифони пешин одатан бо таърифу тавсифи умумии эҷодиёти шоирон қаноат кардаанд. Ў дар тазкираи худ ба ғайр аз ин, шахсият ва зиндагии маишии шоирони замони худро инъикос намудааст.\n\nДар тасвир ва тавсифи ашъори шоирону адибон ҳамеша адлу инсофро пешаи худ қарор додаст. Фикру андешаҳои ў қариб ҳамеша кўтоҳу мухтасар ва аниқу равшан мебошад. Аз ашъори ҳамаи шоирон намунаҳо овардааст.\n\nҲаминро бояд илова намуд, ки Малеҳо нисбат ба ашъори шоирон ҳамчун сухансанҷ назар кардааст. Малеҳо дар тазкирааш як қатор эродҳои худро ба шеър ва байтҳои суҳанварони забардасти гузашта аз қабили: Хоҷа Осифӣ, Низоми Ҳиротӣ, Урфии Шерозӣ, Соиби Табрезӣ, Шавкати Бухорӣ, Калим, Мирзо Ҷалоли Асир, Низоми Астарободӣ, Масъуди Исфаҳонӣ иброз намудааст. Эродҳои Малеҳо тасодуфӣ набуда, дар ривоҷу равнақи шеъру шоирӣ дар Мовароуннаҳр асос гузоштаанд.\n\nМалеҳо яке аз нозукбинтарин сухансанҷи замони худ будааст, ки аҳли адаб ба он эътиқоду дилбастагии зиёде доштаанд. Баъзе мулоҳизаҳои ў дар тазкирааш ба ашъори шоирони давраш имрўз ҳам аҳамияти худро аз даст надодааст. Аз ҳамин нигоҳ, Малеҳо бо таълифи асари худ барои адабиёти тоҷик хидмати бузурги таърихиро анҷом додаст ва ба ин восита ному насаби худро низ дар таърихи адабиёт ҷовидонӣ сабт намудааст.  "
      },
      {
        "title": "Мавзўи ғазалиёти Зебуннисо",
        "content": "\n\nЗебуннисо ҳамчун шоираи ширинсухан дар таърихи адабиёти классикии форсу тоҷик бо ғазалҳои пурмазмуни худ шўҳрат пайдо кардааст. Зебуннисо соли 1639 дар шаҳри Деҳлӣ дар хонадони шоҳ ба дунё омадааст. Падари Зебуннисо Абузафар Муҳиддин Аврангзеб дар Ҳиндустон 48 сол подшоҳӣ кардааст. Аврангзеб дар таърих ҳамчун шоҳи золим, ҷаҳолатпараст ном баровардааст. Зебуннисо дар натиҷаи таълими хусусӣ тамоми илмҳои замонаашро, бахусус забон ва адабиёти тоҷику форс ва арабро хеле хуб аз худ намуда, аз онҳо баҳраманд гардидааст. Дар баробари ин қонуну қоидаҳои каломи бадеъ ва илми арўзро хуб аз бар намудааст. Анвои гуногуни хатро низ медонистааст ва дар навиштани онҳо устод будааст. Аз ин хотир, Зебуннисо аз духтари шоҳ буданаш кибру ғурур намекард, зебу зинати шоҳонаро қабул надошт ва танҳо фазилату дониш ва маърифати инсонии худро айни зебу зинат мешуморид:\n\nДухтари шоҳам, валекин рў ба фақр овардаам,\nЗебу зинат бас ҳаминам, номи ман Зебуннисост.\n\nЗебуннисо аз хурдӣ ба шеъру адаби форсӣ шавқу ҳаваси беандоза дошт. Аз ин рў, ба шеъргўӣ хеле барвақт оғоз намудааст. Шоираи ширинкалом бо тахаллуси адабии «Махфӣ»шўҳрати оламгир пайдо кардааст. Шоира ошуфтагии худро аз бими падари золими худ ва муҳити носоз кушоду равшан изҳор карда наметавонист. Ҳатто ҷидду ҷаҳд намудааст, ки худро дар сухан-шеър пинҳон нигоҳ дорад:\nДар сухан пинҳон шудам чун бўи гул дар барги гул,\nҲар кӣ дорад майли дидан дар сухан бинад маро.\n\nТавре аз рўи маълумоти сарчашмаҳо бармеояд, Зебуннисо бо вуҷуди он ки соҳиби ҳусну ҷамоли зебо ва фазлу дониши зиёде будааст, умри худро дар танҳоӣ гузаронидааст:\n\nСад баҳор охир шуду ҳар гул ба фарқе ҷо гирифт,\nЛолаи доғи дили мо зеби дасторе нашуд.\nҲар матоеро харидорест дар бозори ҳусн,\nПир шуд Зебуннисо ўро харидоре нашуд.\n\nЗебуннисо ҳамчун шоираи некандеш, вале ноком бо ранҷу азобҳои рўҳӣ соли 1702 дар шаҳри Деҳлӣ вафот кардааст.\n\nОсори боқимондаи шоира зиёд набошад ҳам, вале баландмазмуну ҷолиб мебошанд. Аз мероси адабии Зебуннисо ба мо ба ғайр аз «Зеби тафсир» ном асари тафсирии шоира, як девони ғазалиёт боқӣ мондааст, ки дорои 4000 байт мебошад. Мавзўи ғазалиёти шоира гуногунсоҳа мебошанд. Яке аз мавзўъҳое, ки ў мавриди баррасӣ қарор додаст, ин эътироз бар зидди замона мебошад. Шоира таъкид менамояд, ки зулму золимиву бедодӣ аз ҳад гузаштааст:\n\nЗулму бедодӣ дар ин дунёи дун аз ҳад гузашт ,\nМанҷаниқи чарху тарзи сангборонро чӣ шуд?\n\nЗебуннисо дар ғазалҳояш ҳолу аҳволи худро хеле ҳақиқӣ тасвир намуда, ҳолу аҳволи бад доштан, ошуфтаю парешон будани худ, ғаму андўҳи зиёди худро ба аҳли ситам алоқаманд медонад:\n\nҒунчаи дил нашкуфад мурғи диламро дар чаман,\nТан гирифтори ғами гулшанқафас бошад маро.\n\nҒазалҳое, ки шоира дар онҳо ишқу муҳаббатро тасвир намудааст, хусусияти хос доранд. Зебуннисо дар масъалаи ишқу муҳаббат, ҳамоно ҳолу аҳволи нофарҷоми худро инъикос менамояд:\n\nГар на дардолудаӣ, ин дидаи намнок чист?\nВ-ар на дил аз роҳ бурд, ин хотири ғамнок  чист?\nГар наменолад даруни сина дил, ин нола чист?\nВ-ар намесўзад ҷигар, ин оҳи оташнок чист?\n\nДар ғазалҳои шоираи ширинсухан тарғибу ташвиқи фикру андешаҳои ахлоқӣ низ мавқеи намоёнро ишғол менамояд. Ў таъкид менамояд, ки ғамхори ғамрасидагон будан, ин ҳам яке аз он ахлоқи ҳамидаи инсонӣ маҳсуб мешавад. Ба ғамдидагон ғамшарик буданро нишонаи инсони комил мешуморад:\n\nГар сари осудагӣ дорӣ, ба ғам ҳамхона бош,\nАз тариқи офият  маҷнунсифат бегона бош!\nҲар куҷо базми  мусибат гарм гардад дар ҷаҳон,\nДар такаллум булбулу дар сўхтан парвона бош!\n\nШоира интихоби ҳамнафасон ва ҳамсўҳбатони хубу оқилро фоли нек меҳисобад. Сухани худро тақвият дода мегўяд, ки бо одамони ноҷинсу нокас дар гулистон сўҳбат доштан, беҳтар он аст, ки дар зиндон бо одамони доно бошӣ:\n\nДар гулистон доштан сўҳбат ба ноҷинсон аз ин,\nНазди доно беҳтар аст танҳо ба зиндон зистан.\n\nҲамин тариқ, шоира дўстиву рафоқатро низ тарғибу ташвиқ намуда, онро барои ҳар як узви ҷомеа муқаддас ва зарур мешуморад. Инсон бояд саъю кушиш намояд, ки аз суханони дўст дилозурдаву ранҷидахотир нагардад:\n\nГар ғубори хотире аз дўстон бинӣ маранҷ,\nК-аз дуои душманон беҳтар бувад дашноми дўст.  "
      },
      {
        "title": "Ҳаёт ва фаъолияти Фитрати Зардўзи Самарқандӣ",
        "content": "\n\nФитрати Зардўзии Самарқандӣ яке аз шоирони намоён ва маъруфи нимаи дуюми асри XVII ба шумор меравад. Гузаштагони шоир аз гурўҳҳои меҳнатии аҳолӣ ва ҳунармандони шаҳр будаанд. Номи аслии ў Саидкамол буда, Фитрат тахаллуси адабиаш мебошад. Худи шоир дар оилаи косиби зардўз, дар гузари зардўзони шаҳри Самарқанд соли 1657 таваллуд ёфтааст. Тавре Малеҳо дар тазкираи худ қайд кардааст, Фитрат дар касби зардўзӣ устоди моҳир будааст.\n\nФитрат таҳсили ибтидоиро дар зодгоҳаш шаҳри Самарқанд гирифтааст. Баъдан барои таҳсили минбаъда ба шаҳри Бухоро меояд. Пас аз таҳсили мадраса Бухороро ҷои истиқомати доимии хеш қарор медиҳад. Хешовандонаш ўро хонадор мекунанд. Фитрат ба шеъру шоирӣ ва навиштани асарҳои бадеӣ шавқу ҳаваси зиёд доштааст. Ў ҳамчун шоири тавоно ҳанўз дар замони худ эътироф гардидааст. Шоир ҳаёти хоксорона дошта, зиндагии худро бо ҳунари зардўзӣ таъмин мекардааст. Бинобар ин аз сахтии рўзгор маҷбур мешавад, ки ҳавлии истиқоматиашро фурўшад.\n\nФитрат, ки худ аз байни ҳунармандони шаҳр расида баромада буд, ба онҳо меҳру муҳаббати зиёде дошт. Фитрат дар шаҳри Бухоро вафот мекунад ва дар он ҷо дафн карда мешавад.\n\nАз мероси адабии Фитрат ба мо ғайр аз ғазалҳои ҷудогона маснавии «Толиб ва Матлуб», ё худ «Козурписар» омада расидааст.\n\nМазмуни асосии маснавӣ чунин аст: Толиб бо ҳамроҳии модараш бо касби козурӣ, яъне либосшўӣ умр ба сар мебурд. Пиразан ҳар пагоҳӣ дар ба дар гаштугузор карда, либосҳои мардумро оварда, онҳоро бо ҳамроҳии писараш шуставу пардоз карда боз ба соҳибонашон бозмегардонид. Ҳамин тариқ зиндагонии қашшоқонае доштаанд. Пиразан як пагоҳӣ аз хона баромада ба дари қасре мерасад, ки дар он ҷо духтари подшоҳ- Матлуб зиндагӣ мекард. Пиразан ба қаср ворид мешавад ва дарду ҳасрати худро ба ў мегўяд. Баъди сўҳбат Матлуб либосҳои худро ба пиразан медиҳад, ки онҳоро шуставу пардоз намояд. Пиразан писарашро аз асли воқеа хабардор менамояд. Толиб бошад бо меҳру муҳаббати зиёд либосҳои шоҳдухтарро шуставу пардоз намуда, ба болои либосҳои ў чанд қатра ашки худро мерезад. Матлуб баъди гирифтани либосҳои пардозшудаи худ бўи муҳаббатро ҳис менамояд.\n\nМатлуб аз пиразан мепурсад, ки либосҳои ўро кӣ пардоз кардааст?\n\nБигў бо ман кадом устои тардаст,\nБа рўи хилъатам ранги сафо баст.\n\nТолибу Матлуб пинҳонӣ ошиқ мешаванд, Фитнагарони дарборӣ онҳоро аз ҳам ҷудо менамоянд. Вале онҳо бо дарду алам умр ба сар мебаранд. Толиб аҳволаш вазнин мешавад, ў вафот мекунад. Сипас, Матлуб низ дар ғами ҷонгудози Толиб худро қурбон мекунад ва дар паҳлўи Толиб ҷой мегирад.\n\nМаснавии «Толибу Матлуб» аз беҳтарин маснавиҳо буда, шоир дар он фикру андешаи косибону ҳунармандони шаҳрро инъикос намудаву ҳимоя кардааст.\n\nШоир дар симои Толиб – косиби ҳунарманд ва меҳнатдўсту софкорро, ки дар касби козурӣ устоди моҳир будааст, тасвир менамояд.\n\nМатлуб ҳамчун духтари шоҳ, зебову қашанг ба қалам дода шудааст. Ў ба Толиб дил мебандад ва дар роҳи муҳаббат ҳалок мегардад.\n\nМодари Толиб бошад, ҳамчун пиразани меҳнатдўст, вале пиру нотавон тасвир ёфтааст.\n\nДар достон боз қаҳрамонони зиёде зикр шудаанд, ки ба гурўҳи қаҳрамонони манфӣ доҳил мешаванд.\n\nМаснавии «Толибу Матлуб» аҳамияти калони тарбиявӣ дорад. Достони мазкур бо забони ниҳоят соддаву равон эҷод гардидааст.  "
      },
      {
        "title": "Ҳаёт ва фаъолияти Мулҳами Бухороӣ",
        "content": "\n\nМулҳами Бухороӣ яке аз шоирони бузургу номдори замони худ буда, гузаштагонаш ба ҳунармандони шаҳри Бухоро тааллуқ доштаанд. Малеҳои Самарқандӣ дар тазкираи худ дар бораи Мулҳам чунин менависад: «Мулҳам Абдулло ном дорад ва бухориюласл аст. Ҷавонест, нав ба арса омадааст. Агар дар кори шоирӣ саъй кунад, зўфунун мегардад». Ў чанде шаҳрҳои Мовароуннаҳру Хуросонро сайр кардааст. Ҳолу аҳволи шоир хеле вазнин будааст. Дар шароити хеле бади зиндагӣ ў оилаи худро таъмин карда наметавонист, вале ба ҳамаи ин камбағаливу бенавоӣ нигоҳ накарда, шоир қаноатро пеша карда, аз касе чизе напурсидааст. Ў дар як байти худ бо ҳисси ифтихор изҳор намудааст, ки аз ранҷу азобу кулфати зиндагӣ ва тангии маишат ҳалок гардад ҳам, аз касе чизе талаб намекунад:\n\nАгар мирам, нахоҳам хост, Мулҳам, аз касе чизе,\nЗи истиғно дили ман пушт бар садди рамақ дорад.\n\nШоир то охири умр қавииродагии худро нишон дода, ба касе ниёз набурдааст:\n\nБа рангу бўи истиғно баҳори умрам охир шуд.\nЗи боғи бениёзиҳо дилу дин аст гулчинам.\n\nМулҳам рўз ба рўз гирифтори ғаму кулфати зиндагӣ мегардид, вале ў иззат ва сарбаландии хешро дар ҳамин хориву зориҳо дидааст.\n\nОфтоби тобонам, иззатам зи хориҳост,\nҶо дар осмон дорам, рўй бар замин дорам.\n\nМулҳам шоири хоксор будааст. Ҳолу аҳволи ў дам ба дам вазнинтар мегардид. Ҳатто ў дар вақтҳои охир барои гирифтани кўмаки моддӣ ба хон бо қасидаҳои худ муроҷиат кардааст.\n\nАз Мулҳам ба мо девони ашъор мерос боқӣ мондааст. Девони ашъори ў аз ғазал, байт, қасида, қитъа ва рубоӣ иборат мебошад. Мулҳам дар таърихи адабиёти классикии форсии тоҷикӣ ҳамчун шоири ғазалсаро маъруф гардидааст. Мавзўи ғазалиёти ў мухталиф мебошад. Шоир, ки дар зиндагӣ ба ранҷу азобҳо одат кардааст, аз ин сабаб меҳнатро барои худ аз роҳату кайфу сафо болотару афзалтар донистааст:\n\nМан ки меҳнатро зи роҳат хубтар донистам,\nКай қадам аз водии хори мағелон мекашам?\n\nМавзўи инсон ва инсондўстӣ дар ғазалиёти шоир мавқеи муҳим дорад. Ў дар ғазалҳояш ҳамчун инсон ҳисси ҳамдардии худро бо мардуми ғамдидаву тирарўз ифода кардааст.\n\nМешавам ман дар алам, Мулҳам, ба ҳар кас ғам расад,\nМеҳнати олам намедонам, ки бар ҷони ман аст.\n\nШоир одамонро ба некиву накўкорӣ ва ҳоҷатбарорӣ тарғибу ташвиқ намудааст. Барои тарғибу ташвиқи ин тариқаи ҷавонмардӣ шоир кори гандумро ба ҳар як инсон намунаи ибрат нишон медиҳад:\n\nҲамчу гандум паи ризқи дигарон меҳнат каш,\nГарчи гардад бар сарат санг, зи кас нон маталаб.\n\nШоир ҳамчун аҳли меҳнат баланду пастии олам, яъне ноҳамвориву носозиҳои давронро тасфир намуда гуфтааст:\n\nАз баланду пасти олам дидаем озорҳо,\nАз замин бедод мегўему дод аз осмон.\n\nДар замони Мулҳам аҳли илму адаб он қадар хору зор гардидаанд, ки шоир ин ҳолу аҳволро чун ҳақиқати бебаҳс баён намудааст. Мулҳам ба он ақидааст, ки соҳиби фазлу дониш дар даврони ў ҳамеша гирифтори ғаму андўҳ будаанд:\nҲар кӣ олиқадртар, андўҳи ў бисёртар,\nУқдаҳо дорад зи даврон дар дили худ осмон.\n\nШоир барҳақ қайд намудааст, ки аз хориву зориҳо, аз ранҷу озорҳо аз ҳама бештар аҳли илму дониш ва ҳунар талаф меёбанд:\n\nТалаф гардад ба сахтӣ бештар айём доноён,\nБа зери санг аксар дасти марди пурҳунар бошад.\n\nҒазалҳои шоир дар пайравии сабки «ҳиндӣ» суруда шудааст. Ў ҳамчун шоири ғазалсаро ва навпардоз маълуму маъруф гардидааст.  "
      },
      {
        "title": "Адабиёти асри xviii ва xix",
        "content": "\n\nҲаёти адабӣ дар асри XVIII ва аввали асри XIX дар ин давр асосан дар сарзамини Осиёи Миёна вобаста ба ҳодисаву воқеаҳои сиёсию ичтимоӣ ва маъмўрӣ ҷараён дошт. Дар марказҳои сиёсии ҳамонвақта шаҳри Бухоро, Хуҷанд ва Хоразм доираҳои адабӣ созмон дода шудаанд. Тибқи маълумоти сарчашмаҳо дар доираи адабии Хоразм адабиёт асосан ба забони ўзбакӣ инкишоф меёфт. Танҳо қисми ками девони ашъори шоирону аҳли илму адабро шеъру ғазалҳои тоҷикӣ ташкил медоданд. Ба ғайр аз ин, шоирони доираи адабии Хоразм бо роҳбарии Мўниси Хоразмӣ ба тарҷума ва таҳрири асарҳои адабию таърихии шоирони адабиёти классикии тоҷику форс аҳамияти калон медоданд. Дар доираи адабии Хуҷанд бештари шоирон бо ду забон-тоҷикию ўзбакӣ асарҳои илмию адабӣ таълиф мекарданд. Қайд кардан лозим аст, ки ҳукумати Хуҷанд ҳарчанд худро ҳанўз аз замони Абдулкаримбӣ худмухтор ҳисоб мекарда бошад ҳам, вале доираи адабии онҳо танҳо дар замони Олимхон муташаккил шуда буд. Доираи адабии мазкур дар аҳди Амир Умархон мақому мартаба ва шўҳрати баланд пайдо кард. Мувофиқи маълумоти тазкираи Абдулкарими Фазлии Намангонӣ «Маҷмўаи шоирон», ки бо фармони Амир Умархон таълиф шудааст, доираи адабии Хуҷанд зиёда аз 75 шоирро дар бар мегирифтааст. Шўҳрати овозаи доираи адабии Хўқанд ва «қадрдонию гавҳаршиносӣ»-и Амир Умархон тавассути маддоҳони дарбори ў ба дараҷае шўҳрат ёфта буд, ки аз тамоми гўшаю канори Осиёи Миёна, аз қаламрави Бухоро ба монанди Ҳозиқ, Маҳзуни Самарқандӣ, Муштоқи Шаҳрисабзӣ, Камоли Бухороӣ бо умеди рушду нумўи кору фаъолияти эҷодии худ ба ин ҷо меомаданд. Дар ин доираи адабӣ шоирону адибон асосан дар аксарияти жанрҳои маъмулии классикӣ: ғазал, қасида, қитъа, рубоӣ, мухаммас, маснавӣ ва ғайра шеър мегуфтанд. Ашъори шоирони ин доираи адабӣ бо забонҳои тоҷикӣ ва ўзбакӣ суруда шудаанд. Таъкид намудан бамаврид аст, ки аз ҷиҳати мазмуну мундариҷа ашъори шоирони доираи адабии ин давр хеле гуногун мебошанд. Шоирони он давр бо чунин мавзўю мундариҷаи ғоявии ашъори худ беҳтарин анънаҳои гузаштагонро идома медоданд. Яке аз мавзўъҳои асосии ашъори шоирони ин доираи адабӣ шикоят аз сахтию тангиҳои давр, беқадриҳои аҳли фазлу дониш ва эътироз ба тартибу низоми беадолатона мебошад. Тавре Мирзо Содиқ дар яке аз қитъаҳои худ аз хорию золимии аҳли фазл бо афсўсу надомати бепоён сухан ронда, ба тариқи киноя изҳор мекунад, ки акнун дар ин замона аз илму ҳунар лаб мекушоед. Зеро дар саросари кишвар аблаҳу ҷоҳилон ҳукмронанд:\n\nСодиқ, ба яқин дар ин замона,\nҶуз айби ҳунар чу нест акнун.\nҶаҳл аст ба олам ошкоро,\nИзҳори ҳунар макун, ки айб аст.\n\nҲозиқ низ чунин мазмунро ба таври ба худ хос ифода кардааст:\n\nДилам аз бетамизиҳои абнои замон хун хўрд,\nНабудӣ кош лавҳи хотирамро нақши идроке.\n\nЯке аз намояндагони ин доираи адабӣ Мирзо Алии Бухороӣ, ки тамоми умр дар хорию зорӣ зистааст, аз беқадрии аҳли илму дониш ва равнақу ривоҷи кору бори ҷоҳилон чунин шикоят мекунанд:\n\nДонишварон зи фазлу ҳунар хуни дил хўранд,\nБингар фалак, ба мардуми доно чӣ кардааст.\n\nХулоса, дар эҷодиёти шоирони ин доираи адабӣ ҳамчун Содиқ, Ҳозиқ, Носеҳ, Шавқӣ, Маҳзун ва чанде дигарон бисёр масъалаҳои муҳими ҳаётӣ, иҷтимоӣ, сиёсӣ, давраи инқирози феодалӣ бо тарзу усулҳои гуногуни бадеӣ ба миён гузошта шудаанд. Шоирону адибони номбаршуда, сарфи назар аз маҳдудияти маълуми таърихӣ, дар ашъори худ тавонистаанд, ки беадолатиҳои ҷаъмияти феодалиро фош созанд. Ҳамин тариқ, онҳо анъанаҳои бузургони гузаштаро мувофиқи рўҳия, завқу салиқаи худ идома додаанд.  "
      },
      {
        "title": "Мирзо Сироҷ ва мероси адабии ў",
        "content": "\n\nМирзо Сироҷиддини Ҳаким ҳарчанд, ки дар шеър забардасту бузург ва адиби пурмаҳсул буд, вале ў дар адабиёти аввали асри бист ҳамчун нависандаи боистеъдод эътироф карда шудааст. Мирзо Сироҷ соли 1877 дар шаҳри Бухоро таваллуд ёфтааст. Падари Мирзо Сироҷ Ҳоҷӣ Абдурауф Мирзохўрд, ки дар ҳамин шаҳр ба касби саррофӣ машғул будааст, аз шахсони давлатманди Бухоро ба ҳисоб мерафт. Падари Мирзо Сироҷ, ки аз табақаи тоҷирон буд, саъю кўшиш намудааст, ки фарзанди худро ба усули нав таълим диҳад ба ў забонҳои аврупоиро омўзонад. Ў дар як вақт ҳам ба корҳои тиҷорат машғул мешуд ва ҳам забонҳои мухталиф меомўхт. Ў ҳангоми касби саррофӣ бо табақаҳои гуногуни мардуми русу аврупо ошноӣ пайдо кард ва дар бораи инкишофу пешрафти иқтисодию мадании кишварҳои гуногун маълумоти муфассалу хубе низ ба даст овард. Дар ҳамин солҳо фаъолияти адабию маъорифпарварии Мирзо Сироҷиддин хеле равнақу ривоҷ ёфт. Мирзо Сироҷ соли 1907 асари машҳури худ «Тўҳафи аҳли Бухоро»-ро эҷод намуда, соли 1912 дар синни 36-солагӣ дар Бухоро вафот кардааст. Марги Мирзо Сироҷ барои адабиёти маорифпарварии он замон талафоти бузург буд. Устод Садриддин Айнӣ ҳам бо афсўсу надомат хеле таъсирбахш бар марги Мирзо Сироҷиддин марсияе навиштаанд, ки чунин оғоз мешавад:\n\nОҳ, сад оҳ, ки барбаст абабӣ роҳи сафар,\nАз Бухоро сўи фирдавс яке донишвар.\nРафту дар маҳфили аҳбоб аз ў нест нишон,\nРафту дар сафҳои айём аз ў нест асар.\nОташ аз синаи ман дарзада дар пайкари ман,\nОб шав, об, зи ду чашми ман, эй хуни ҷигар.\n\nМирзо Сироҷиддини Ҳаким ҳарчанд умри кўтоҳе дида бошад ҳам, вале дар назму наср ва жанри нави адабиёти мо, яъне публитсистика-матбуот мероси бое аз худ ба мо боқӣ гузоштааст. Ба қавли худи Мирзо Сироҷ ў шеърнависиро аз овони ҷавонӣ оғоз карда будааст ва шоири бад ҳам набудааст. Ў ба адабиёти классикии форсу тоҷик ва эҷодиёти намояндагони барҷастаи он, махсусан ба эҷодиёти устод Рўдакӣ, муҳаббат ва эҳтироми зиёде дошт. Дар баробари ин, дар адабиёти ибтидои асри ХХ пайдо шудани мавзўъ ва оҳангҳои навро вобаста ба ҳаёти иҷтимоии он давр медонист. Мирзо Сироҷ дар як шеъри худ доир ба ин масъала фикри худро равшан баён намудааст, ки чунин аст:\n\nМо ҷумлаи шоирон саросар,\nАз пой фитодаем яксар.\nДар васфи узору чашми шаҳло,\nГуфтем қасидаҳои ғарро.\n\nШоир баъди ин таҳлилу баррасиҳои шеърӣ услуби кўҳнаи шоиронро барои тасвири ҳаёти зиндаву воқеии халқ даъват намуда, менависад:\n\nКўҳнапарастию таассуб биҳил,\nПокзабон бошиву ҳам покдил.\nШеър бигў бо равиши легалӣ,\nНест туро нисбате бо Рўдакӣ.\n\nДар ҳақиқат, Мирзо Сироҷиддин дар шеърҳояш саъю кўшиш намудааст, ки мавзўъ ва мазмунҳои тозаи ҳаёт ва шарту шароити нави давру замонашро ба воситаи сухани манзум ифода кунад, назмро мувофиқи талаботу дархости замон ва барои қонеъ намудани завқу эҳтиёҷоти бадеии мардум истифода намояд.\n\nЎ дар як шеъри худ, ки дар тақлиди ғазали Шоҳин бо матлаи «Ёди он шабҳо, ки аз гетӣ фароғат доштам» навиштааст, аз ҳолу аҳволи рўзгори гузаштаи мардуми кишвари худ ёдовар шудааст:\n\nЁд бод, эй дил, ки мо ҳам обрўе доштем,\nДар гулистони тамаддун рангу бўйе доштем.\nСолу моҳи саъду айёми накўе доштем,\nДар тараққӣ ҷидду ҷаҳду ҷустуҷўе доштем.\n\nҒайр аз ин, асари калони ў «Тўҳафи аҳли Бухоро» аз ҷиҳати мазмуну мундариҷа аз намунаи беҳтарини насри адабии асри ХХ ба ҳисоб меравад. Тавре аз номи асар бармеояд, муаллиф онро барои мардуми Бухоро бахшидааст. Мақсади асосии Мирзо Сироҷ аз таълифи ин асар он буд, ки мардуми дар ғафлатмондаро барои ҳуқуқи инсонии худ, барои рушду нумўи кишвару миллат бедор намояд ва дар Бухоро нури маърифату тамаддунро паҳн намояд.\n\n«Тўҳафи аҳли Бухоро» дар адабиёти нави ибтидои асри ХХ як воқеаи хеле муҳиме буд, ки дар он фикру андешаҳои пешқадами зидди амирӣ, ақидаҳои маърифпарварӣ ба таври барҷаставу равшан ифода меёфт.  "
      },
      {
        "title": "Маснавии «дахмаи шоҳон»-и Мирзо Содиқи Муншӣ",
        "content": "\n\nМирзо Содиқи Муншӣ, ба гуфти Возеҳ, на танҳо дар фазлу дониш аз афзалтарину донишмандони асри худ будааст, балки дар ҳозирҷавобиву бадеҳагўӣ низ устод будааст. Умуман, Мирзо Содиқ пас аз таҳсили мадраса дар байни аҳли илму адаб ва донишмандони Бухоро ҳамчун шоири закӣ, олими пурдон, муаррихи забардаст ва котиби хушқалам шўҳрат ёфта будааст.\n\nЭҷодиёти шоир бою рангин будааст. Дар байни шеъру ғазалҳои шоир маснавии «Дахмаи Шоҳон» аҳамияти махсуси иҷтимоию адабӣ дорад. Мирзо Содиқ дар ин маснавӣ усули махсусеро пеш гирифта, танқиду мазаммати шоҳони золим ва ақидаҳои ватандўстиву халқпарвариро ифода кардааст. Маснавӣ аз тасвири дахмаи Шоҳон оғоз мегардад. Шоҳони золиму бедодгар аз зулму залолати худ ҳар кадомашон як-як нақлу ривоят мекунанд. Ҳамаи ин шоҳон баъди гузаштани вақт мефаҳманд, ки ҳамаи он кирдорҳое, ки эшон содир кардаанд, ҷиноят будааст.\n\nҲамин тариқ, Мирзо Содиқи Муншӣ дар маснавӣ таърихи салтанату ҳолу аҳволи чор амири золими бадтинати сулолаи Аштархониро интихоб намуда, кирдору рафтори пурайбу қабоҳати онҳоро аз забони худашон шармсорона фош мекунад.\n\nБа ҳамагони мову шумо маълуму равшан аст, ки Содиқ ин манзумаро дар заминаи як ривояти қадимаи халқӣ навиштааст. Дар байни мардум доир ба дахмаи шоҳони Эрони қадим ривояте мавҷуд будааст.\n\nМувофиқи нақлу ривоятҳо, Искандари Юнонӣ вақте ки ба кишвари Эрон мерасад, пеш аз ҳама, ба зиёрати дахмаи шоҳони қадимаи Эрон меравад. Искандар мебинад, ки дар он дахмаҳо ҷасади як шоҳ ва як паҳлавони қадими Эрон ба монанди Ҷамшед, Барзў, Рустам…. гузошта шудаанд. Искандар ба арзи эҳтиром ҳамаи он дахмаҳоро аз назар мегузаронад. Дар болои сари ҳар кадоми хуфтагон бо хатти зарин тамоми он амалҳои кардаи онҳо сабт гардида буд.\n\nМаснавии «Дахмаи шоҳон» бо ғояву мақсади иҷтимоӣ ва тарзи бадеии ифодааш дар замони худи шоир аҳамияти муҳим доштааст. Маснавӣ бештар дар баёни саргузашти Абулфайзхон бахшида шудааст. Абулфайзхон амире будааст, ки бар хилофи расму оини давлатдории шоҳони қадими Эрон амал кардааст. Бо сабаби айшу нўши биёр ва фисқу фасоди бешумор, Абулфайзхон идораи давлатро фаромўш мекунад. Аз рўи тасвири Мирзо Содиқ Абулфайзхон шахси ниҳоят камақлу бефаросат будааст.\n\nҲамин тариқ, Мирзо Содиқ хостааст, ки хуфтагони дахмаро маҷбур созад, ки ҳолу аҳволи пурқабоҳат, амалиёти фоҷиаангези баҳри салтанат бурдаи худро шармандавор худашон нақл намоянд ва ба ин восита иқрор шаванд, ки онҳо аз ҳиссу муруввати сарварию подшоҳӣ холианд. Шоир шоҳони золими мурдаро ба хотири он ба забон меорад, ки амирони мағрур ва ғафлатзадаи замонаш аз аҳволи фоҷиавии онҳо хулосаҳои даркорӣ бароранд ва минбаъд дар кору бори давлату давлатдорӣ ҷиддӣ рафтор намуда, кишвари хешро ба оини адлу дод идора намоянд.\n\nХулоса, мақсади асосии шоир дар навиштани маснавии «Дахмаи шоҳон» ин тарғибу ташвиқи ғояи шоҳи одил, шоҳи фозилу донишманд, ботадбир ва шоҳи ғамхори халқи мазлуму кишвари харобгардида мебошад. Тарзу усули таълифи «Дахмаи шоҳон» дар таърихи адабиёти тоҷик мавқеи махсус ва муҳим дорад.  "
      },
      {
        "title": "Ҷунайдуллои Ҳозиқ ва мероси адабии ў",
        "content": "\n\nҶунайдуллои Ҳозиқ яке аз шоирони маъруфи замони худ будааст. Мувофиқи сарчашмаҳои адабӣ зодгоҳи шоирро Карх ном маҳалли Ҳирот нишон додаанд, ки дар ин ягон шубҳае нест. Иқтидори шоирӣ ва илму фазилати Ҳозиқро бисёре аз ҳамасронаш эътироф кардаанд. Шоир ҳамчун табиби номдор маъруфият пайдо намудааст. Ба ҳамин муносибат худро «Ҳозиқ» тахаллус намудааст. Ҳозиқ аз шаҳри Ҳирот ба Бухоро омада, таҳсили илм намудааст. Дар ин муддат ў дар байни аҳли илму фазли Бухоро шўҳрати бузург ёфта, ҳатто ба навозишу сарфарозиҳои амир сазовор гардидааст.\n\nҶунайдуллои Ҳозиқ ҳарчанд зиндагии пурмушаққат ва пуртаҳлукае ба сар бурда бошад ҳам, аз худ мероси бою пурбаракате боқӣ гузоштааст. Мероси адабии ў аз «Девони ғазалиёт», достони «Юсуф ва Зулайхо», рисолаҳои «Воқеоти исломӣ» ва «Таҳқиқулқавоид» иборат мебошад.\n\nМазмун ва мундариҷаи ғазалиёти шоир ба монанди шоирони дигар мухталиф будааст. Дар ғазалиёти шоир мавзўъҳои гуногуни ҳаётӣ таҳлилу баррасӣ шудаанд. Дар шеъру ғазалҳои Ҳозиқ симои шоир ҳамчун як шахси ошиқи беқарори ҳаёт, дилбохтаи маҳбубаҳои зебо ва муфтуни манзараҳои зебои табиат намудор мегардад. Шоир дар газалҳояш айёми даврони пешин, ёди ёру диёр ва дигар лаҳзаҳои умри худро тасвир намуда, аз гардиши даврон, ки ўро ба ҳолати ногуворӣ оварда расонидааст, шикоятҳо мекунад:\n\nЁди айёме, ки пур аз май сабўе доштем,\nШаб ҳама шаб бар сари ғам ҳою ҳуе доштем.\nШаб ниҳон з-ағёр мову ёр дар базми висол,\nМо ҳам аз ибои абрў гуфтугўе доштем.\nГардиши даврон гули моро чунин пажмурда сохт,\nВарна дар ин боғ мо ҳам рангу бўе доштем.\n\nҶунайдуллои Ҳозиқ ҳамчун шоири тавоно кирдору рафтори аблаҳону бехирадони замонро маҳкум намуда, қайд мекунад, ки онҳо дар назди ишқ ба мисоли ҳайвонанд, ки тафовути байни анбару абирро аз алаф намедонанд:\n\nҲозиқ, магў ба бехирадон рози ишқро,\nАз анбару абир кашад гову хар чӣ ҳаз!\n\nШоир худ мефаҳмид, ки ҳолу аҳволи аҳли фазлу дониш ҳамеша дар он замон дар азоб аст ва шахсони бетамизу хирасару сифлагар соҳиби иззату эҳтироманд. Аз ин рў, шоир ба ин тартиботи беадолатона эътироз менамояд:\n\nКу адофаҳме, ки бо обрў кунам кори забон,\nТо ба кай бо сифлатабъон ришҷунбонӣ кунам.\n\nШоир бар он таъкид менамояд, ки дар замони ў молу зар аз ҳамаи он чи ки барои инсон муқаддасу азиз аст, авлотару волотар шинохта мешавад:\n\nСиму зар таҳсил кун гар обрў мехоҳадат\nОбрўе дар ҷаҳон кай беҳтар зи суму  зар аст.\n\nҶунайдулло Ҳозиқ бо истеҳзо мегўяд, ки симу зар ба инсон қувваи нав рўҳу илҳоми тозае мебахшад. Сарватмандон гарчи гунаҳгори ҳама бадбахтиҳо будаанд, вале бо қувваи молу зар «дили худо»-ро низ ёфта то биҳишт ҳам рафта метавонанд:\n\nНурбахши дидаҳову ҳалли мушкилҳост зар,\nҚуввати дин ҳам агар донӣ, зи зарри аҳмар аст.\nНест бадтар дўзахе аз безарию муфлисӣ\nРост гўям, зар калиди боғи Хулду Кавсар аст.\n\nМавзўи дигаре, ки шоир онро хеле муҳим мешуморад, ин қадру қимати сухан мебошад. Ҳозиқ сухани манзумро хеле арҷманд ва покизаву муқаддас медонад. Шоир мегўяд, ки агар сухан гавҳар аст, чун манзум шуд, қадри вай дучанд меафзояд:\n\nСуханро шеър бахшад зеби дигар,\nШавад аз назм мавзун қадри гавҳар.\nАгар худ шеърро ҳусне набудӣ,\nБа Ҳассон кай, набӣ эҳсон намуд.\n\nХулоса, мероси адабии Ҳозиқ бо вуҷуди он ҳама маҳдудиятҳои таърихӣ, дар тарғибу ташвиқи афкори пешқадами замон, яъне дар ташвиқу тарғиби ғояҳои баланди инсондўстӣ, ҳамчунин тараннуми эҳсоси олии муҳаббати поки инсонӣ, некию накўкорӣ яке аз саҳифаҳои беҳтарини адабиёти охирҳои асри XVIII ва нимаи аввали асри ХІХ-и адабиёти тоҷик мебошад.  "
      },
      {
        "title": "Мазмун ва мундариҷаи «наводирулвақоеъ»-и Аҳмади Дониш",
        "content": "\n\nАҳмади Дониш яке аз маорифпарварони маъруфи тоҷик буда, бо фаъолияти ҷамъиятии худ дар осори илмию адабиаш ғояҳои пешқадами замонаашро ифода намудааст. Аҳмади Дониш нисбат ба сохти пўшидаи феодалӣ, тартиботи давлатӣ ва ҳамаи боқимондаҳои он нафрати беандоза дошт. Ў соли 1826 дар шаҳри Бухоро ба дунё омадааст. Дар назди волидайн ва дар мадрасаҳои Бухоро таҳсил намуда, ба мақому мартабаҳои баланд расида, дар соли 1897 дар ҳамин ҷо вафот кардааст. Таъкид намудан бамаврид аст, ки Аҳмади Дониш то охири умраш як зиндагии озодона ва поке ба сар бурдааст.\n\nМероси адабии Дониш бою ғанӣ ва доманадор будааст. «Наводирулвақоеъ» яке аз асарҳои бузурги Дониш буда, бобу фаслҳои мухталифро дар бар мегирад. Асари «Наводирулвақоеъ» доир ба масъалаҳои гуногуни фалсафию иҷтимоӣ, ахлоқӣ ва илмӣ бахшида шудааст. Якчанд боби асари мазкур ба тасвири ду сафари Дониш ба Петербург бахшида шудааст. Дар «Наводирулвақоеъ» муаллиф масъалаҳои муҳими сиёсати давлат ва идораи мамлакатро таҳлилу баррасӣ намудааст. «Наводирулвақоеъ» заҳмати зиёда аз понздаҳсолаи муаллиф ба шумор меравад. Гуфтан мумкин аст, ки асари мазкур дар байни аҳли илму адаби Бухоро шўҳрати калон пайдо карда, муаллифи он ҳамчун олим, нависанда ва мутафаккири забардаст шинохтаву эътироф шудааст. Ба ғайр аз ин ў бисёр ҷиҳатҳои сиёсию ахлоқии ҷамъияти замонашро аз назари танқидӣ тадқиқ намуда, иллату нуқсонҳои сохти иҷтимоӣ, тартибу низоми мамлакат ва ахлоқу кирдори табақаи ҳоқимро кушоду равшан фош намудааст. Аз ин рў, «Наводирулвақоеъ» барои бедории фикрии бисёр ҳамзамонон ва пайравони Дониш, инчунин барои зиёиёни пешқадами охири асри XIX ва ибтидои асри XX таъсири бузурге гузоштааст.\n\nМавзўи дигаре, ки дар асар таҳлилу баррасӣ карда шудааст, ин тарбияи насли наврас, муносибати эҳтиёткорона нисбат ба тарбияи фарзандон, дар бораи ахлоқ ва муомилаи табақаҳои гуногуни ҷамъият, дар бораи одобу ахлоқ ва рафтори нописанд ва ноодилонаи синфи ҳукмрон ба шумор меравад.\n\nЯке аз масъалаҳои муҳими дигар ин дар ҳаёти иҷтимоию маданӣ, дар вазъияти илмию фаннӣ ва иқтисодии кишвар тағйироти ҷиддие дохил намудан мебошад, ки Дониш ин мавзўъро дар асараш бевосита зикр намудааст. Ҳамчунин дар асар доир ба моҳияти давлату давлатдорӣ, қонуну қоидаҳои асосии ҳукумат, доир ба ҳақиқату адолат асос ёфтани ҳокимият сухан рафтааст, ки қобили таваҷҷўҳ аст. Ҳамин тариқ, «Наводирулвақоеъ» аз нигоҳи мазмун ва мундариҷа масъалаҳо ва мавзўъҳои ниҳоят муҳими ҳаёти сиёсиву иҷтимоӣ, илмию маданӣ, иқтисодиву фаннӣ ва соҳаҳои дигари мухталифи зиндагии ҷомеа ва мардуми он замонро фаро гирифтааст. Бояд қайд кард, ки ҳамаи ин масъалаву мавзўъҳо дар асар ҳам ба тарзу тариқи бадеӣ ва ҳам бо таҳлилу хулосаҳои илмӣ ва ҳам тавассути фикру андешаҳо, мулоҳизаҳои амиқи фалсафӣ таҳлилу баррасӣ шудаанд. Дар ҳақиқат «Наводирулвақоеъ» дар муҳити ҳамонвақтаи иҷтимоию маданӣ як шўру ҳаяҷон ва ҷунбишу таконе ба вуҷуд овардааст. Фикрҳои пешқадамонаи Дониш чашми бисёр шахсони давлатдорону мансабдоронро ба ҷиҳатҳои манфӣ ва иллату нуқсонҳои иҷтимоии он давру замон кушод. Аз ин хотир, тарафдорони тартиботу низоми амирӣ ва намояндагони динӣ бошанд, аз таъсири ин фикру андешаҳои пешқадами Дониш ва асари ў ба тарсу воҳима афтода будаанд. Ҳамаи ин фикру андешаҳои пешқадамонаи Аҳмади Дониш обрўю эътибори ўро дар ҷамъият хеле боло бардошт. Чунин фикру ақидаҳои замонавӣ дар он замони тираву тор аз тарафи мутафаккирону нависандагони забардаст ҷонибдорӣ ёфтааст. Худи Аҳмади Дониш бошад, ҳамчун мутафаккиру донишманд дар адабиёти нимаи дуюми асри XIX ва авали асри XX таъсири бузурге касб кардааст  "
      },
      {
        "title": "Ақидаҳои маорифпарварии Аҳмади Дониш",
        "content": "\n\nАҳмади Дониш ҳамчун шоир ва нависандаи маорифпарвар дар адабиёти нимаи дуюми асри XIX шўҳрати бузурге дорад. Дониш тахаллуси адабии Аҳмад буда, соли 1826 дар шаҳри Бухоро дар хонаводаи мулло Мир Носир ба дунё омадааст. Гузаштагони ў аслан аз тумани Шофирком буда, барои таҳсили илм ба Бухоро омадаанд. Аз сабаби он, ки сараш калон будааст, ўро Аҳмади Калла низ мегуфтаанд. Аҳмади Дониш таҳсили ибтидоиро дар ҳавлии худ, дар мактаби хусусии модараш, ки барои саводомўзии кўдакон кушода буд, гирифтааст. Ў дар ҷавонӣ ба шеъру шоирӣ шавқу ҳаваси зиёде дошта, дар баробари ин ба рассомию лавҳакашӣ низ шавқи калон доштааст. Ў забони арабиро низ аз худ намудааст.\n\nАҳмади Дониш тахминан дар солҳои 1855 ба хидмати дарбори амир Насрулло даъват карда мешавад. Ғайр аз ин, амир илму дониши Донишро дар соҳаи илми нуҷум пай бурда, дар баъзе корҳои худ аз ў маслиҳату машваратҳо мепурсид.\n\nДониш бо фармону супориши амир Насрулло се маротиба ба сафари Россия меравад. Амир Насрулло дар ин сафарҳо ба Аҳмади Дониш супориш дода буд, ки аз ҳаёту зиндагии мардуми Россия аз наздик ошно гардад ва аз чигунагии корҳои он давлат ба амир ахбор диҳад.\n\nБаъди сафари Россия диду назари Аҳмади Дониш нисбат ба аморати Бухоро ва сохти давлатдории он куллан тағйир ёфт. Аҳмади Дониш ҳангоми сафар бисёр навигариҳоро дидаву мехост самараҳои рушду инкишофи илмию маданӣ ва техникии Россияро дар Бухоро низ ҷорӣ намояд. Дониш гумон дошт, ки чизҳои дар ин диёр дидаашро пас аз бозгашт ба амир нақл намояд, амир албатта бисёр ҷиҳатҳои мусбат ва пешқадами тартиби давлатдорӣ ва илму маданияти русро дар аморати Бухоро ҷорӣ менамояд.\n\nНатиҷаи сафарҳои Аҳмади Дониш ба Россия ҳамин шуд, ки дар вуҷуди ў ақидаҳои пешқадами маорифпарварӣ ба вуҷуд омаданд. Фикру андешаҳои маорифпарварии Аҳмади Дониш дар ҳаёти сиёсию маънавии он замон як ҷараёни тараққипарварона ба шумор мерафтанд. Дониш пас аз сафари Россия қафомондагӣ ва ҷаҳолати сохти иҷтимоӣ ва соҳаҳои гуногуни ҳаёти илмию мадании кишвари худро дарк намуд. Вай бо рушду нумўи бузурги илмию фаннии Россия, инкишофи сохти сармоядорӣ ва ихтирооти илмии он кишвар аз наздик ошноӣ пайдо кард. Ҳамаи ин диданҳову шуниданҳо ҷаҳонбинии Донишро хеле васеъ намуд. Дониш хуб дарк мекард, ки барои он ки аҳли илму адаб чунин пасмондагӣ ва қафомондагии кишаварашонро бифаҳманд, чашми онҳоро ба сўи кишвари Россия ва хориҷи он кушодан лозим аст. Аҳмади Дониш маданияти мардуми русро тарғибу ташвиқ намуда, мехост ба воситаи илму маданияти онҳо ҳаёти маънавии аморати Бухороро тағйир диҳад. Ин яке аз он ҷиҳатҳои муҳими афкори маорифпарварии Дониш ба ҳисоб мерафт. Ҷиҳати дигари ақида ва афкори маорифпарварии Аҳмади Дониш дар он буд, ки ў нисбат ба низоми пўсидаи феодалӣ ва тартибу низоми он нафрати сахт дошт.\n\nАҳмади Дониш ба хулосае меояд, ки дар низому тартиби ҷамъият ва давлатдории аморати Бухоро ислоҳоти шадиде ворид намудан лозим аст, ки ҳолу аҳволи мардум беҳтар гардад.\n\nАз рўи гуфтаи Аҳмади Дониш шарти нахустини салтанат ба ақл ва адл вобастагӣ дорад. Ў таъкид мекунад, ки султон бояд тамоми корҳоро аз рўи ақл ва адл анҷом диҳад: «Адл аз камоли ақл хезад», «ҳар кӣ оқил нест, одил нест».\n\nҲамин тариқ, Аҳмади Дониш тамоми фикру андешаҳо ва ақидаҳои маорифпарваронаи хешро ба тарзи ҳикояҳои бадеӣ ва бо забони содаву равон иброз намудааст, ки барои насли имрўзаи мо низ аз аҳамият холӣ нест.  "
      },
      {
        "title": "Қорӣ раҳматуллоҳи возеҳ ва мероси адабии ў",
        "content": "\n\nВозеҳ соли 1818 дар яке аз марказҳои илмии ҳамонвақта дар шаҳри Бухоро ба дунё омадааст. Ў таҳсили ибтидоиро дар зодгоҳи худ гирифта, дар мактаби қориён ба омўзиш ва аз бар намудани «Қуръон» машғул шудаааст. Сипас, барои идомаи таҳсил ба мадраса дохил мешавад. Возеҳ дар назди устодаш Домулло Ҳоҷибойи хуҷандӣ илмҳои маъмулии замонаашро аз бар менамояд. Ғайр аз ин, берун аз барномаи мадраса мустақилона илмҳои таъриху табииётро низ меомўзад. Бо вуҷуди ҳамаи ин Возеҳ дар ҷамъият ба мақоми шоиста соҳиб шуда натавонист. Ў дар мўҳтоҷиву камбағалӣ умр ба сар мебурд.\n\nВозеҳ бо кадом воситае ба хидмати Музаффархон даъват карда мешавад. Ў дар ин ҷо низ зиндагии осуда пайдо карда наметавонад. Зеро муҳити ҷоҳилонаи Музаффархон ва атрофиёни ў, ки ҳама ба фитнаву дасисаҳо мақоми баланд мехостанд, нисбат ба Возеҳ рашку ҳасуд ва бадбиниҳо доштанд. Возеҳ ба ин муҳит одат карда наметавонист. Ҳолу аҳволи Возеҳ боз ҳам бадтар мешуд. Вай аз дўстону рафиқонаш ҷудо шуда буд. Худи Возеҳ худ медонист, ки қаҳру ғазаби амир ба сари ў метавонад офату балоҳо биёварад. Аз ин рў, кўшиш мекард, ки ба ягон восита диққати амирро ҳеҷ набошад зоҳиран ба тарафи худ майл намояд. Шояд қасидаи зерини ў ба ҳамин муносибат навишта шуда бшад:\n\nХуршедфитрато, малико, хусраво, даме,\nЧашми ризо ба сўи мани бенаво кушой.\nГар муфлисам ба симу зар, аммо ба синаам,\nБас ганҷҳои фазлу маъонӣ намуда ҷой.\n\nВозеҳ барои нармтару хубтар кардани ғазаби амир нисбат ба худаш тазкираи «Тўҳфатулаҳбоб»-ро бо номи ў унвон медиҳад. Баъди ин ҳолу аҳволи зиндагии шоир беҳтар мегардад. Ў дар ин солҳо хонадор мешавад ва ба сафари ҳаҷ мебарояд. Дар аснои сафар ў бо олимону фозилони кишварҳои хориҷӣ шинос мешавад. Ў аз Бухоро бо воситаи Туркманистон ва Қафқоз ба Истамбул сафар менамояд ва аз он ҷо ба Арабистони Саудӣ раҳсипор мешавад. Баъд аз бозгашт ў хотираи сафарҳои худро дар шакли китоб бо номи «Савонеҳулмасолик ва фаросихулмамолик», яъне воқеаҳои роҳҳо ва масофаҳои байни кишварҳо таълиф мекунад.\n\nОсори шоир хеле зиёданд:\n\nТазкираи «Тўҳфатулаҳбоб», ки зикри шоирони охири асри XVIII-ро фаро гирифтааст. «Савонеҳулмасолик» ва фаросихулмамолик» ки дар бораи сафари Возеҳ нақлу ривоят мекунад. «Кони лаззат ва хони неъмат», ки доир ба тарзу усули тайёр кардани таомҳо, шириниҳо ва нонҳои мардумони Осиёи Миёна баҳс менамояд. «Ақоидуннисо», яъне «Эътиқоди занҳо», ки дар бораи урфу одат ва хурофотҳое, ки дар байни занони ҷоҳили Бухоро ҳукмфармо будааст, нақл менамояд.\n\nАз Возеҳ ба ғайр аз ин, девонҳои ашъори тоҷикӣ, туркӣ ва арабӣ боқӣ мондааст. Дар ғазалиёти ў ашъори лирикии шоир мавқеъи хос дорад. Дар ғазалҳои ў эҳсоси норозигӣ бо оҳанги шикоятомез дарк карда мешавад:\n\nЗи бас гирифта дил аз вазъи олами пирам,\nБа рўзгори ҷавонӣ чу ғунча дилгирам.\n\nДар ашъори шоир танқид ва мазаммати нуқсу иллатҳои иҷтимоии замонаш ба таври ошкоро ба назар мерасад:\n\nАз хубси нафс масдари сад фитнаву шаранд,\nЧун аждаҳо калиди дари ганҷу гавҳаранд.\nДар иддаои рутба зи афлок бартаранд,\nЧун нек бингарӣ, ба ҳақиқат кам аз харанд.\n\nМавзўъҳои мадеҳавӣ ва мутоибавӣ низ дар ашъори ў дида мешавад. Таъкид кардан бамаврид аст, ки асарҳои Возеҳ бо фикру андешаҳои пешқадами худ дар тарбияи насли наврас аҳамияти бузург доранд. Ў дар раванди демократикунонии забони адабӣ низ бо истифода аз таъбиру ибора ва калимаҳои омиёнаи тоҷикӣ саҳми сазоворе гузоштааст. Фикру ақидаҳои пешқадам ва афкори маорифпарваронаи шоир дар рушду инкишофи ҷомеаи имрўзаи мо таъсири мусбат хоҳад гузошт.  "
      },
      {
        "title": "Ҳаёт ва фаъолияти адабии савдо",
        "content": "\n\nСавдо яке аз шоирони тавоно ва бузурги замони худ буда, соли 1824 дар шаҳри Бухоро ба дунё омадааст. Гузаштагони Савдо аз олимону фозилони замони худ ба шумор мерафтаанд. Савдо баъди таҳсили мактаби ибтидоӣ барои идомаи таҳсил ба мадраса дохил мешавад. Ў берун аз дарсҳои муқаррарӣ, илмҳои табиию риёзӣ ва таъриху адабиётро аз худ менамояд. Савдо дар илми мусиқӣ низ устод будааст. Шоир дар ғазалиёти худ тахаллуси Савдо ва дар шеърҳои ҳаҷвиаш лақаби Бепулро касб кардааст, ки ҷолиби диққат мебошад.\n\nАбдулқодирхоҷаи Савдо ҳарчанд аз шоирони бузургу барҷастаи замони худ буд, вале ашъори худро дар шакли девон гирдоварӣ накардааст.\n\nМероси адабии шоир аз ғазалиёт, қасида, мухаммас ва рубоӣ иборат будааст. Тамоми шеърҳои шоир ба ду қисм: ашъори лирикӣ ва ашъори ҳаҷвӣ тақсим шуда буд. Дар ғазалҳои шоир фикрҳои танқидӣ ва тарғибу ташвиқи ахлоқи неки ҳамида ба назар мерасад. Ғазалҳои Савдо аз нигоҳи равонии тарзи нигориш содаву фаҳмо будаанд. Дар ғазалҳои ў ҳама таъбиру ибораҳо содаву равон ва ба фаҳм наздик буда, ҳиссиёти баланди ошиқона хеле таъсирбахш ифода гардидааст:\nОмадӣ, ҳарфи ниҳонӣ ба ту дорам, бинишин,\nДарди ҳиҷрон ба ту як-як бишуморам, бинишин.\nДил ба ҷуз васли ту бо ҳеҷ тасалло нашавад,\nНест дар ҳаҷри ту орому қарорам, бинишин.\n\nСавдо дар ғазалиёти худ вазъияти сахту ногувори замонаи худ, ҷаҳолат, сарватпарастии амалдорону давлатдорони давронаш, беадолатии замона ва аҳли онро ба зери тозиёнаи танқид гирифтааст. Дар баробари ин, шоир аҳволи ногувор ва тоқатфарсои аҳли илму адабро дар ғазалҳояш ба таври шикоятомез тасвир намудааст. Фикру андешаи худро доир ба ин масъала дар як мухаммасаш чунин ифода кардааст:\n\nҲарчанд муҳити зару дар зар шуда бошӣ,\nБо рутбаи ҷоҳ аз ҳама бартар шуда бошӣ.\nБошад ки ба оина баробар шуда бошӣ,\nЧун сурати худро нигарӣ, хар шуда бошӣ,\nРасвоии сихи хала бинӣ зи қафоят.\n\nҲаминро ҳам бояд таъкид намуд, ки Савдо дар ғазалиёти худ аз ибора ва забони гуфтугўии мардуми тоҷик, аз мақолу зарбулмасалҳои шинам ва рехта истифода намудааст. Шоир дар назми он замон аввалин шоире будааст, ки аз забони авом бисёр калимаву ибораҳоро устодона мавриди истифода қарор додаст:\n\nГуфта будӣ, ки мекунам чора ғами фироқро,\nЧун накунӣ, чико кунам ваъдаи хушку қоқро.\nТўғрӣ агар кашӣ буҷул, гум нашавад ҳисоби пул,\nКамбағалона кор кун, покиза ҷўй ҳоқро.\n\nСавдо дар ғазалҳои худ ҳаҷву ҳирси молу сарват будагонро мавриди  танқид қарор медиҳад. Шоир дар мазаммати шахсони сарватманду аблаҳ, дар бораи ҳорисони молу сарват суханҳои носазо мегўяд:\n\nГарчи пулдорист дар олам маноти эътибор,\nҒам махўр аз бепулӣ, Бепул, ки дарё бепул аст.\n\nШоир бо хазлу шўхӣ аз муфлисию бенавоӣ шиква мекунад ва муҳити фақиронаи аҳли илму адабро хуб тасвир намудааст. Вале аҳли сарват набояд ба ҳолу аҳволи бенавоён ва мўҳтоҷон тамасхуру истеҳзо намоянд:\n\nЭй ки пул дорӣ, ба ҳоли бепулон тахсир накун,\nХотири ин бенавоёнро зи ғам абтар макун.\n\nҲамин тариқ, Савдо осори худро, эҷодиёти хешро бо як услуби ба худ хос таъриф намуда, ба инкишофи минбаъдаи забони адабии ҳозираи тоҷик таъсири мусбат гузоштааст. Ў бо сабку услуби худ ба шоирони минбаъдаи адабиёти нимаи дуввуми асри XIX таъсири зиёде расонид. Аз ин рў, шоир бо вуҷуди ҳаҷми нисбатан ками мероси адабии худ дар ҳаёти адабии он давр мавқеи намоёне доштааст.  "
      },
      {
        "title": "Ҳаёт ва фаъолияти Муҳаммад Сиддиқи Ҳайрат",
        "content": "\n\nҲайрат яке аз намояндагони бузурги аҳли илму адаби адабиёти нимаи дуюми асри XIX маҳсуб мешавад. Муҳаммад Сиддиқи Ҳайрат соли 1878 дар шаҳри Бухоро дар оилаи муллои камбағал ба дунё омадааст. Тавре аз сарчашмаҳои адабӣ маълуму равшан мешавад, Ҳайрат ва оилаи онҳо зиндагии хеле хоксорона доштаанд. Падар ва модари Ҳайрат аз шахсони донишманди замони худ будаанд. Бинобар ин Ҳайрат маълумот ва таҳсилоти ибтидоиро дар назди волидайни худ касб кардааст. Вале хаёти кўдакӣ ва тақдири зиндагӣ ба қавле, ба рўи ў намехандад. Ў аввал аз модар ва баъдтар аз падар ятим мемонад. Баъди ин ҳама носозгориҳои рўзгор Ҳайрат ба хориву зорӣ дучор мегардад. Вале ў ба душвориҳо ва сахтии ятимона нигоҳ накарда, саъю кўшиш менамояд, ки таҳсили худро дар мадраса идома диҳад. Ў дар синни понздаҳсолагиаш ба мадраса дохил шуда буд. Ҳайрат чун анъана илмҳои замонаашро аз бар карда, дар баробари ин дар илми шеъру адаби форсии тоҷикӣ дониши фаровон касб менамояд. Ў аз ҳамсабақони хеш фарқ мекард. Ў ҳамчун на як шогирди пешқадам, балки чун шоири овозадор шўҳрат пайдо карда буд. Ҳайрат аз тарси он ки мабодо одамони амир ва аҳли дарбор аз ин истеъдоди ў хабардор шуда, ўро зўран ба дарбори амир набаранд, ў шеърҳои эҷодкардаи хешро ба ҳеч кас нишон намедодааст.\n\nДар ин солҳо, ки Садриддин Айнӣ дар яке аз мадрасаҳои Бухоро таҳсили илм мекард, аз як шиноси наздики худ аз шеърдонӣ ва шеърнависии Ҳайрат ном ҷавони соҳибистеъдод воқиф мегардад. Сипас, ба воситае бо ин ҷавони хушрафтор шинос мешавад. Аз дидори аввалин дар байни онҳо як самимият ва садоқати дўстона ба миён меояд, ки ин муносибат барои тақдири эҷодии ояндаи ҳардуи онҳо нақши босазое мегузорад.\n\nТавре медонем, ки он замон Садриддин Айнӣ дар ҳавлии яке аз шахсони фозилу донишманд, шоирпарварони он замон Шарифҷон-маҳдуми Садри Зиё умр ба сар мебурд. Айнӣ Ҳайратро ба шахси бонуфузи шаҳри Бухоро ошно месозад. Ҳамин тариқ, Ҳайрат ба воситаи Садри Зиё бо бисёр шахсиятҳои маъруфу донишманди Бухоро, бо шоирони номдори он замон шинос мешавад. Бар замми ҳамаи ин дар таҳриру тасҳеҳи «Наводирулвақоеъ»-и Аҳмади Дониш ширкат меварзад.\n\nАз мероси адабии шоир ба мо танҳо ғазалҳои пароканда боқӣ мондааст. Ҳайрат дар шеъру ғазалҳои худ кўшиш кардааст, ки зулму золимӣ, бедодгарии амалдорону мансабдорони замонаш ва нуқсону иллатҳои ин бедодгариҳоро ҳаҷв ва мазаммат намояд. Ў дар як рубоии худ чунин нигоштааст:\n\nЭй рафта тариқаи ҷафокории халқ,\nПарҳез накарда ҳеҷ аз зории халқ.\nЭй пирзода, то ба кай аз қаҳр занӣ,\nҲамчун ақраб неши ситамгории халқ.\n\nДоираи мавзўъҳои шеъру ғазалҳои ҳаҷвии ў хеле доманадор будааст. Ҳатто ў дар шеърҳояш олимони ҷоҳили донотарошро, ки боиси ҷаҳолат ва пасмондагии мардум гашта буданд, дар симои як «донишманд» чунин ҳаҷв кардааст.\n\nЭй хар хами дастори ту бозори калова,\nРиши ту ба бозори каловаст илова,\nРухсори ту як шиттазаминест пур аз заҳ,\nБинии ту дар заҳкаши он қитъа чу нова\nАтвори ту чун ваҳшию андоми ту манфур,\nКирдори ту бемаънию гуфтори ту ёва.\n\nҲайрат ҳамчун шоири моҳир ва сухандон аз охири солҳои 90-ум сар карда дар ҷамъият шўҳрат пайдо мекунад. Аз сабаби он ки илми шеър ва нозукиҳои сухани бадеъро хеле нағз дарк мекард, шеър ва ғазалҳои хуб эҷод менамуд. Ба қавле устод Садриддин Айнӣ, ки дар он замон ҳамчун шоири шинохта эътироф шуда буд, Ҳайратро дар шеъру шоирӣ устоди худ шуморидааст. Дар ҳақиқат ғазалҳои шоир эҳсоси ҳаяҷони инсониро бо роҳи содабаёнӣ ва кушодагии сухан ифода менамоянд. Ҳайрат анъанаҳои шоирони пешинро идома дода, аз ибораву таъбирҳои халқӣ васеъ истифода намудааст. Ҳайрат бо мазмуни баланд ва санъати нотакрори шеъраш дар адабиёти нимаи дуюми асри XIX мақоми сазоворе пайдо кардааст.  "
      },
      {
        "title": "Ҳаёт ва фаъолияти адабии Шамсиддини Шоҳин",
        "content": "\n\nШамсиддин Шоҳин сарояндаи шеърҳои лирикӣ буда, соли 1859 дар Бухоро таваллуд шудааст. Ў дар оилаи Мулло Амони камбағал ба дунё омадааст. Гузаштагони Шамсиддинмахдум ба Самарқанд омадаанд. Мадрасаро дар шаҳри бостонии Самарқанд хатм намуда, баъдтар ба Бухоро меояд ва дар ин ҷо хонадор мешавад.\n\nШоҳин аз овони кўдакӣ малакаву истеъдод ва қобилияти баланди донишомўзӣ дошт. Ў бештар ба назм шавқу ҳаваси беандозае дошт. Тавре аз рўи нақлу ривоятҳои худи ў бармеояд, дар синни ҳафтсолагӣ девони Ҳофизро аз бар намуда, дар пайравии ғазалҳои ў шеърҳои пурмазмуне эҷод кардааст. Ў баъди таҳсили ибтидоӣ дар мадраса касби таҳсил намуда, илмҳои муқаррарии мадрасагиро хеле хуб аз худ кардааст. Шоҳин, ки хатти хеле зебо дошт, ба касби хаттотӣ низ машғул шудааст ва ба маблағи он рўзгори худро таъмин мекардааст. Шоҳин дар синни 8-9 солагӣ ба сурудани шеър оғоз намудааст.\n\nҲарчанд Шоҳин умри кўтоҳ ва пуртаҳлука дида бошад ҳам, вале аз ў мероси хеле бой ва гаронбаҳое ба мо расидааст, ки қобили зикр аст. Мероси адабии шоир аз девони ғазалиёт, маснавии» «Лайлӣ ва Маҷнун» «Тўҳфаи дўстон» ва рисолаи «Бадоеуссаноеъ» иборат мебошад.\n\nШоҳин яке аз шоирони ғазалсарои бузурге будааст. Мавзўи ғазалҳои шоир мухталиф буда, масъалаҳои маорифпарварӣ, танқиду носозгориҳои ҷамъиятӣ, васфу ситоиши ишқу муҳаббати поки инсонӣ, ғояҳои инсондўстӣ ва некиву накўкориро фаро гирифтааст. Шоҳин қариб ба ҳамаи мавзўъҳои иҷтимоиву ҳаётӣ дахл намудааст.\n\nШоир дар ашъори лирикӣ анъанаи ҳазорсолаи шоирони адабиёти форсу тоҷикро идома додаст. Ин пайравии шоир ҳам дар шакл ва ҳам дар мазмуну мундариҷаи ғазалҳои ў эҳсос карда мешавад. Мавзўи ғазалиёти шоир васеъ ва доманадор будааст.\n\nМавзўи ишқу муҳаббати поки инсонӣ дар таърихи адабиёти классикии форсу тоҷик яке аз мавзўъҳои ҷовидониву анъанавӣ буда, дар эҷодиёти Шоҳин низ ҷои намоёнро ишғол менамояд. Дар ашъори лирикии ў эҳсоси ишқу муҳаббат ва ҳиссиёти некбинонаи ошиқро пай бурдан мумкин аст. Шоир лаҳзаҳои висоли маҳбуба ва лаззати ишқи ўро хеле ҳақиқӣ тасвир намудааст:\n\nИмшаб чӣ шаб аст, ки ту дар оғўши ман астӣ,\nДар сина чу дил, балки чу ҷон дар бадан астӣ.\n…Ту шамъиву парвонасифат гирди ту гардам,\nЧандон ки ба ҷону дили ман шўълазан астӣ.\n\nҲатто эҳсоси некбинонаи ошиқии ў ба дараҷаи аъло расида, ки ба зарофатгўиҳову шўхиҳо табдил меёбад. Ў эҳсосоти баланди ошиқонаи хешро бо як зарофату лутфи дилчаспе адо менамояд:\n\nҚурбони лаби лаъли шакархои ту гардам,\nМафтуни хатти ғолияпирои ту гардам.\nЛаб мегазӣ, эй шўх, надонам, ки чӣ гўи,\nАз нозукии тарзи адоҳои ту гардам.\n\nЯке аз мавзўъҳои дигаре, ки шоир мавриди таҳлилу баррасӣ қарор додааст, ин мавзўи май ва майгусорӣ мебошад. Шоҳин тавассути тасвир ва тавсифи маю майгусорӣ мазмунҳои мухталифро баён намудааст. Шоир симои анъанавии «ринд»-ро ба «зоҳид»-и риёкор муқобил гузоштааст. Шоҳини ринд бо ҳама майпарастӣ ва қаландарпешагӣ аз зоҳиде, ки саропо ба риёву фиреб ва ҳиллаву найранг печидааст, тозаву поктар будааст.\n\nБирав ба майкада, аз зарқ хирқа пок бишўй,\nКи лои зери хуми бода беҳ зи собун аст.\n\nШоир аз тақдир ва «чархи гардун» арзу шикоят мекунад. Шоир бадбахтии умумро дар ҳамин медид, вале аз сабаби ин бадбахтиву мусибат ва аз решаи ин балои иҷтимоӣ хабардор набуд:\n\nТо кай, эй чархи муарбад, зи паи кинаи ман,\nФитнаи даҳр барангезиву ошўби замон?\n\nДар баробари эътироз намудан ба муқобили сохти ичтимоӣ тартиботи ҷомеаи онвақтаро маҳкум мекунад ва зиндагии озоду комилро орзў менамояд:\n\nҶое равам, ки гардун болои сар набошад,\nАммо чӣ метавон кард, ҷои дигар набошад?\n\nҲамин тариқ, Шоҳин тавонистааст мавзўъҳои наву пешқадамро дар ғазалиёти худ бо эҳсосоти бузург ифода намояд. Шоир аз ибораҳои халқӣ, ки дар забони гуфтугўӣ ниҳоят  маъмул буданду дар нутқи хаттӣ кор фармуда намешуд, фаровон истифода намудааст.  "
      },
      {
        "title": "Достони «лайли ва маҷнун»-иШамсиддини Шоҳин",
        "content": "\n\nТибқи сарчашмаҳои адабиву илмӣ тазкиранависон гузаштагони Шамсиддин Шоҳинро ба сарзамини бостонии Хатлон нисбат додаанд. Зеро гузаштагони ў аз Хатлонзамин буда, барои касби илму дониш ба шаҳрҳои Самарқанду Бухоро ҳиҷрат кардаанд. Тавре аз рўи гуфтаи худи шоир бармеояд, дар солҳои таҳсили мадраса Шоҳин ҳамчун шоири соҳибистеъдод дар шаҳри Бухоро шинохтаву эътироф шуда буд.\n\nҲаминро ҳам бояд таъкид намуд, ки Шоҳин пас аз хатми мадраса барои худ ягон кори мувофиқу муносибе ёфта наметавонад. Шоир хорию залилӣ ва ноумедии хешро дар ин вазъияти ногувори зиндагӣ ба тарзи мутоиба чунин тасвир намудааст:\nСоҳибо, гар накунад арзи ман эҷоби малол,\nАз имомат қадаре шарҳ диҳам сурати ҳол.\n\nШоҳин чанд муддат имоматӣ низ кардааст. Ў дар дарбори амир Абдулқодири парвоначӣ хизмати мирзогиро низ анҷом медиҳад.Абдулқодири парвоначӣ духтари ягонаи худро ба Шоҳин медиҳад. Баъд аз як соли оиладориаш зани шоир ҳангоми таваллуди нахустин вафот мекунад. Ин дар ҳаёти шоир як фоҷиаи бузурге буд. Ба ҳамин хотир, Шоҳин ба навиштани достони «Лайлӣ ва Маҷнун» шурўъ мекунад. Достони «Лайлӣ ва Маҷнун» дар эҷодиёти Шоҳин мавқеи махсус дорад. Ин достон аз ҷиҳати ҳаҷм он қадар бузург набошад ҳам, вале мувофиқи анъанаҳои адабиёти гузашта суруда шудааст. Қайд кардан лозим аст, ки шоир дар ин достони худ саъю кўшиш намудааст, ки яке аз афсонаҳои қадимаи адабиёти форсу тоҷикро аз нав зинда намояд ва тавассути он дарду алам ва эҳсосу фикру андешаҳои хешро нисбат ба замон ва муҳити ҳамонвақта ифода намояд.\n\nТавре мо медонем, сабаби таълиф шудани достони «Лайли ва Маҷнун» ин воқеаи фоҷиаангези дар ҳаёти шоир рўйдода будааст. Маҳбубаи шоир, яъне ҳамсари меҳрубонаш вафот мекунад. Ин ҳодиса дар ҳаёти шоир як мусибати калоне буд. Шоир сабру тоқати ин фоҷеаро надошт. Аз дарду алам ба муддати 1-моҳ барои хотири поки ҳамсари азизу меҳрубонаш, достони «Лайлӣ ва Маҷнун»-ро таълиф намудааст. Барои ифодаи дарду алами ҷонгудози завҷааш шоир ин маснавиро бетанаффус дар муддати на камтар аз як моҳ, эҷод кардааст. Достони мазкур аз 2200 байт иборат будааст. Ба ғайр аз он достонҳои анъанавӣ, ки дар пайравии достони Низомӣ суруда шудаанд, дар назми форсу тоҷик дар ин мавзўъ ягон достоне навишта нашуда буд. Шоҳин ин анъанаи адабиро аз нав зинда намуд ва ба тарзу услуби хосаи худ достони «Лайлӣ ва Маҷнун»-ро таълиф намудааст. шоир аз маснавиҳои Низомӣ ва аз Хусрави Деҳлавӣ илҳом гирифтааст. Шоҳин дар ин достон назди худ мақсад гузоштааст, ки фоҷиаи ишқи нокоми Лайлӣ ва Маҷнунро нишон диҳад. Аз сабаби он ки Шоҳин ин достони худро ба хотири вафоти завҷаи меҳрубонаш таълиф намуда буд, албатта то андозае дар он ҳолу аҳволи худро низ тасвир кардааст. Аз рўи тасвири шоир Маҷнун дар назди ҳодисаву воқеаҳои замон нофаъол аст. Маҷнун аз рўи эҳсоси ишқу муҳаббат ба Лайлӣ баробар шуда наметавонад. Дар симои Маҷнун Шоҳин исбот карданӣ мешавад, ки беадолатӣ ва ҷабру ситами замон эҳсоси баланди ишқў муҳаббатро паст мекунад. Шоир инро беҳуда тасвир накардааст. Зеро чунин ҳодисаро худи ў дар ҳаёти шахсиаш дидаву талхиҳои онро чашидааст. Аз ин рў, қайд кардан мумкин аст, ки достони «Лайлӣ ва Маҷнун» ҳарчанд дар мавзўи анъанавӣ навишта шуда бошад ҳам, вале ба шароити замони шоир хеле сахт алоқамандӣ доштааст.  "
      },
      {
        "title": "Маснавии «бадоеъуссаноеъ»-и Шамсиддини Шоҳин",
        "content": "\n\nҒазалиёти Шоҳин ва муҳаббати ў ба забони зиндаи мардуми тоҷик дар рушду нумўи забони адабии тоҷик ва махсусан дар забони назми нимаи дуюми асри XIX таъсири калоне гузоштааст. Боиси тазаккур аст, ки Шоҳин бо сабку услуби тозаи худ дар назми замони хеш майлу равияи соданависӣ ва ба ҳаёт наздик намудани шеъру ғазалро мустаҳкам намудааст.\n\nШамсиддин Шоҳин дар шаҳри Бухоро таваллуд шудааст. Ў дар натиҷаи касалии сил дар ҳолати ниҳоят сахт дар шаҳри Қаршӣ вафот кардааст. Вафоти шоир ҳарчанд дур аз шаҳри Бухоро воқеъ шуда бошад ҳам, аҳли илму адаби Бухоро ва шахсони пешқадаму намоён, фозилону донишмандон хотираи ўро хеле самимӣ пос доштанд. Шоирон ва аҳли қалами Бухоро дар вафоти ў бо сўзу гудоз шеърҳои аламангез эҷод намуданд.\n\nЭҷодиёти шоир хеле пурмазмун буда, дар пояи баланд қарор дорад. Маснавии «Бадоеъуссаноеъ» дар миёни эҷодиёти ў мавқеи хос дорад. Шоҳин дар асарҳои пешини худ мехост ҳокимону давлатдоронро бо панду насиҳат ба роҳи рост ҳидоят намояд. Вале Шоҳин дарк менамояд, ки ҷамъияти ҷаҳолатпарвари он даврро ба ин роҳ ислоҳ кардан мумкин нест. Бинобар ин чунин мақсади хешро шоир дар «Бадоеъуссаноеъ» анҷом додааст.\n\nМаснавии «Бадоеъуссаноеъ» асаре будааст, ки дар охирҳои умри шоир таълиф шудааст. Шоҳин дар асари худ иллатҳои иҷтимоии замони худро беибо зери танқид мегирифт. Вале ин ҳама танқидҳоро дар зери пардаи рамзу истиора, дар кинояву суханҳои пардапўшона изҳор менамуд.\n\n«Бадоеъуссаноеъ» аз рўи мавзўъ ва мундариҷа се бахшро дар бар мегирад:\n\n1. Танқиди муҳити ҳамонвақта\n\n2.\n\nТанқиди аҳли замон, яъне танқиди ҳокимону давлатдорон ва соҳибони салтанат.\n\n3. Тасвири ҳолу аҳволи худи шоир, ҳамчун шахсе, ки худро дар он ҷамъият танҳо ҳис мекард.\n\nҲодисаву воқеаҳо дар асар бо ибораҳои кинояомез, танқиди замон, баёни ҳолати худи муаллиф, ҳикояҳои хурд-хурд ба тариқи тамсил, хулоса ва натиҷаҳо бо суханҳои равшану ошкоро ифода ёфтаанд, ки хеле ҷолиб мебошад. Шоҳин дар муқаддимаи асараш менависад, ки рисоларо барои таскини дилаш эҷод намудааст.\n\nШоир дар асари худ ҷоҳилонро, ки дар ҷамъият мақому мартабае доштанд, зери тозиёнаи танқид мегирад. Сипас, шоири инсондўст дар чанд ҷойи асараш бетартибиву бенизомии ҷамъияти онвақтаро танқид намуда мегўяд, ки ислоҳи чунин ҷамъият имконпазир нест, зеро агар нуқсону иллатҳо аз ҳар ҷониби бадан ҳамла орад, ҳатто сурма ҳам бо ҷои он, ки дидаро равшан кунад, пеши чашмро сиёҳ мекунад. Бинобар ин, чунин ҷамъиятро аз буну бехаш решакан кардан лозим аст.\n\nШоир чунин фикру андеша дорад, ки ҳар як шахси ҷонибдори ҷамъияти солим бояд сабабгори аслии ин бадбахтӣ ва муносибатҳоро ҷустуҷў намояд. Инсон бояд на ба зоҳири ҳодисаву воқеаҳо, балки ба ботини нуқсону иллатҳо назар андозад.\n\nБаъдан, дар охир, Шоҳин ҳамчун шахсе, ки дар он ҷамъият хору залил аст ва дар муқобили ин беадолативу ноинсофиҳо танҳову бедармон аст, ҳолу аҳволи худро инъикос менамояд. Шоир ба ин ҳама беназмию бетартибӣ ва носозгории ҷамъият, ки раияту мамлакатро ба вартаи ҳалокат расонидаанд, зимомдорон ва мансабдорони давлату аморатро гунаҳкор медонад. Маснавии «Бадоеъуссаноеъ» ҳам аз ҷиҳати мазмун ва ҳам аз нигоҳи шакли бадеӣ дар таърихи адабиёти классикии форсии тоҷикӣ рисолаи нав ба шумор меравад.  "
      },
      {
        "title": "Вазъияти сиёсӣ ва ҳаёти маданӣ-адабии адабиёти асри xx",
        "content": "\n\nАдабиёти пешазинқилобии тоҷик дувоздаҳ соли арафаи Инқилоби Октябрро фаро гирифтааст. Ин давраи адабиёт дар ҳаёти халқҳои Осиёи Миёна, аз ҷумла дар ҳаёти мардуми мо ҳам аз ҷиҳати вусъати ҳодисаву воқеаҳои сиёсию таърихӣ ва ҳам аз нигоҳи гуногунии мавзўъ мавқеи хеле муҳим дорад. Дуруст аст, ки сиёсати мустамликадории ҳукумати подшоҳӣ дар ин давра хеле афзуд. Дар як қатор шаҳрҳои Осиёи Миёна корхонаву муассисаҳои бузурги саноатию иқтисодӣ сохта шудаанд, ки дар онҳо дар баробари коргарони рус аз халқҳои маҳаллии табақаи меҳнаткаш низ кору фаъолият мекарданд. Ҳамин тариқ, дар ҳаёти сиёсиву иқтисодии Осиёи Миёна як такони ҷиддие ва ё пешрафте мушоҳида карда мешавад. Вале дар баробари ҳамаи ин пешравиҳои сиёсиву иқтисодӣ аҳволи иқтисодию маишии мардуми меҳнаткаши Осиёи Миёна, бахусус тоҷикон, ниҳоят вазнин буд. Чунин ҳолу аҳволи тоқатфаросо норозигӣ ва нафрати мардуми меҳнаткашро нисбат ба зулми мустамликавӣ ва ҳокимияти маҳаллӣ як бар чанд меафзуд. Бар замми ин сарнагун шудани ҳокимияти подшоҳӣ дар Бухорои феодалӣ шўру ҳаяҷони зиёде ба вуҷуд овард. Амир низ аз нест шудани ҳамаи пурқувваттарин худ- подшоҳи рус дар тарс афтод ва аз он бими калоне дошт, ки ба зудӣ тахту салтанати ў низ мумкин аст сарнагун шавад. Аз тарафи дигар бошад, Амири Бухоро на танҳо аз хўруҷи табақаҳои меҳнаткаши аҳолӣ, балки аз хўруҷи буржуазияи маҳаллӣ, ки бо номи ҳаракати ҷадидӣ маълум буд, дар биму ҳарос афтода буд. Ҳамаи ин бесарусомониҳо ба ҳаёти маданию адабӣ бетаъсир намонд.\n\nДар ин аср дар шаҳрҳои калонтарини Осиёи Миёна, монанди Самарқанд, Тошканд матбааҳои китобчопкунӣ сохта шудаанд. Дар ин матбаа на танҳо асарҳои шоирону нависандагони асрҳои гузашта, балки осори адибону шоирони муосир низ ба табъ мерасиданд. Ба ин восита асарҳои Возеҳ, Афзалмахдум, рисолаи «Бадоеъуссаноеъ»-и Шоҳин, китоби саёҳатномаи Мирзо Сироҷ «Тўҳафи аҳли Бухоро» ба чоп расиданд.\n\nДар баробари ин дар шаҳрҳои Тошканду Самарқанд, Фарғонаву Андиҷон ба забонҳои тоҷикиву ўзбакӣ нашри чандин рўзномаву маҷаллаҳои даврӣ ба роҳ монда шуд. Дар шаҳри бостонии Самарқанд, ки маркази илму маърифат будааст, рўзномаҳои «Оина» ва «Зарафшон», дар Бухоро бошад, рўзномаи «Бухорои шариф» ва ба ҳамин монанд чандин рўзномаву маҷаллаҳо ба табъ расиданд.\n\nТарзу услуби ҳар яке аз ин рўзномаҳо гуногун буда, манфиати оммаи меҳнаткашро ҳимоя менамуданд. Вале аҳён-яҳён фикру андешаҳои танқидӣ низ чоп мешуд. Ҳамаи ин дар байни мардум барои возеҳтару бештар паҳн намудани ғояҳои маорифпарварии шоирону нависандагони ин аср, барои баланд бардоштани афкору ғояҳои нав қадами ҷиддие ба пеш буд.\n\nХулоса, ҳамаи ин рўзномаву маҷаллаҳо дар ҳаёти мардумони ин давр аҳамияти калон доштанд. Дар ҳаёти мадании ин давр бештар роҳ ёфтани забони русӣ, ба ин забон пайдо кардани табақаҳои гуногуни аҳолӣ ва ба ин васила бо адабиёти сиёсиву адабии русӣ шиносоӣ пайдо кардани зиёиёни пешқадами он замон низ барои пешрафти умумии маданияту маориф аҳамияти назаррасе дошт.\n\nТаъкид намудан лозим аст, ки барои пешрафти ҳаёти мадании илмии Осиёи Миёна кушода шудани мактабҳои тарзу усули нав ва тарғибу ташвиқи ин мактабҳо дар байни аҳолии кишвар низ беаҳамият набуд.\n\nДар ин мактабҳо асосан илмҳое, ки бештар ба ҳаёту фаъолияти инсонӣ фоидаву манфиатбахш буданд, омўхта мешуданд. Ҳамаи ин пешравиҳо барои ояндаи миллату давлат ва шаҳрвандони он хеле муҳим буд.  "
      },
      {
        "title": "Ҳаёт ва фаъолияти Тошхоҷаи Асирӣ",
        "content": "\n\nТошхоҷаи Асирӣ яке аз намояндагони аҳли илму адаби шаҳри Хуҷанд буда, соли 1864 дар шаҳри Хуҷанди бостонӣ ба дунё омадааст. Падари Тошхоҷа шахси меҳнаткаш буда, ба сангиосиётарошӣ машғул будааст. Асирӣ ин касбро аз кўдакӣ аз падараш омўхта буд. Асирӣ барои таҳсили ибтидоӣ ба мадрасаи шаҳри Қўқанд меравад ва ба омўхтани илму дониш машғул мешавад. Асирӣ ҳангоми дар шаҳри Қўқанд буданаш забони русиро низ мустақилона аз худ намудааст. Ў дар илми шеър низ устод будааст. Тошхоҷаи Асирӣ дар шеърҳои худ ягон ҳокиме ё амиреро мадҳу ситоиш накардааст. Вале дар бисёр шеъру ғазалҳояш хислатҳои бади синфи боло, ҳукуматдорон ва мансабдорони замони худро сахт танқид кардааст. Асирӣ дар айни камолоти эҷодӣ соли 1915 дар шаҳри Хуҷанд вафот мекунад.\n\nАсирӣ аз худ мероси адабии начандон бузурге боқӣ гузоштааст. Ашъори ўро асосан ғазал, қитъа, рубоӣ, мухаммас ташкил медиҳад. Асирӣ забони ўзбакиро низ медонистааст ва бо ин забон шеър ҳам эҷод кардааст.\n\nМавзўи ғазалиёти шоир мухталиф мебошанд. Яке аз мавзўъҳои асосии ғазалиёти ў тарғибу ташвиқи омўхтани илмҳои дунявӣ будааст. Ў тарафдори усули нави таълиму тарбия дар мактабҳои нав буд. Дар мактабҳои кўҳна дуову оятҳои «Қуръон»-ро кўр-кўрона аз ёд медодаанду, аммо хатти маъмулиро навишта, китобҳоро хонда наметавонистанд. Аз ин рў, шоир мактаби кўҳнаро танқид кардааст:\n\nМахон ту мактаби деринаро мумидди камол,\nҲазор мартаба з-ин раҳ фаротар асту банд.\n\nТошхоҷа ба наврасону кўдакон таълим медиҳад, ки на барои мансабу барои саллаву ҷомаҳои қиматбаҳо, балки барои манфиати ҷамъияту инсоният илму дониш омўхтан зарур аст. Шоир дар як шеъраш ба фарзанди худ омўзиши илмҳои дунявиро ташвиқ менамояд:\n\nБиё, эй нури чашму ҷони дида,\nЗи ман бишнав яке панди ҳамида,\nЗи илму касби обо хўша андўз,\nДигар илму забони аср омўз.\nҲамон илме, ки дунё созад обод,\nТуро созад зи банди ҷаҳл озод.\n\nШоир асосан муллоҳо ва уламои расмиро, ки зоҳиран худро донишманду фозил тарошида, барои савлату давлат саллаҳои калон дар сар карда, дар амал аз ҳама донишҳои замона маҳрум буданд, сахт танқид кардааст. Ба фикру андешаи шоир ин муллоҳои ҷоҳил барои дар байни мардум ҷорӣ намудани мактабу маорифи нав монеаи бузург будаанд:\n\nФақеҳо, рўзе аз роҳи баиде,\nБа сар як қуллаи кўҳи сафеде.\nҲамеомад ба тарфи ман хиромон,\nТу гўи сўи Рустам деви Аквон\n\nТошхоҷаи Асирӣ баръакси уламои расмии дин, ки муқобили ҳар гуна навовариву навигарӣ ва пешрафти илму техника буданд, ба воситаи ашъори худ ихтирооти нави техникиро тарғибу ташвиқ менамуд:\n\nБа гушам мерасад сози фусунсози грамофун,\nДиҳад бар пайкари ҷон сози овози грамофун.\nАдилаш кам, мисолаш нодиру камёб монандаш,\nАсир, алқисса, гў олам даҳанбозӣ грамофун.\n\nШоир мегўяд, ки инсон бояд пеш аз ҳама ба таҳқиқ ва тадқиқи боигариҳои замин саъю кушиш намояд, бояд донад, ки аз қувваи тибиӣ барои манфиати инсон чӣ самараҳо бардоштан мумкин аст:\n\nБа аҳволи замин бояд расад баст,\nДар ин шебу фароз оё чӣ сир ҳаст.\nАз ин саҳрои бесомон чӣ хезад?\nВ-аз он чатри сияҳ найсон чӣ резад?\n\nБа ақидаи шоир агар инсон ҳамаи ин асрори табиатро омўзад, аз табиат барои худ бисёр фоидаву манфиат ҳосил карда метавонад. Дар ҳақиқат дар ҳар як ҳодисаи табиат манфиате барои ҳаёти инсонҳо ниҳон аст:\n\nЗи абраш гавҳари ноёб ояд,\nДарахту сабзаҳо шодоб ояд.\nҲубобаш маъдани лаъл асту ёқут,\nЗаминаш парваришпирои носут.\n\nҲамин тариқ, Асирӣ орзую омоли халқи худро дар бораи ободу обшор кардани заминҳои хушку сўхтаи ҳосилхез ҳамчун орзуву амалҳои амалишаванда инъикос намудааст.  "
      },
      {
        "title": "Ҳаёт ва фаъолияти Мирзо Содиқи Муншӣ",
        "content": "\n\nБино бар маълумоти Қорӣ Раҳматуллоҳи Возеҳ Содиқи Муншӣ яке аз шоирони бузурги замони худ буда, дар деҳаи Ҷондори Бухоро ба дунё омадааст. Мирзо Муҳаммад Содиқ номи падараш буда, дар шеъру шоирӣ ва ҳам дар илмҳои мухталифи замони худ шўҳрат пайдо кардааст Ўро ба дарбори амирони манғития даъват мекунанд. Шоир хуб дарк менамояд, ки ҳамаи он беназму бетартибиҳо, зулму золимӣ, фитнаю фассод ва дасисакориҳо бо роҳбарии худи амир сурат мегирифтааст:\n\nТаънаам макун, ки пояи қудратнабарди шоҳ,\nАз ҳар хасу разили фурўмоя камтар аст.\nИн давлатам бас аст, к-аз ин сифлагон наям,\nЗ-онам чӣ ғам, ки давру замон сифлапарвар аст.\n\nАз ин гуфтаҳои шоир ҳувайдост, ки ў аз ба дарбор омаданаш пушаймон будааст, бар замми ин ҳолу аҳволи шоир хуб набудааст:\n\nСодиқ аз рўзгор шокир бош,\nНест ғам, ки на симу зар дорӣ,\nИн бас аст, к-аз ҷавоҳири маънӣ,\nСадафи сина пургуҳар дорӣ.\n\nЎ дар ҷои дигар аз хорию зорӣ, ғарибию тиҳидастии худ менолад:\n\n…Вале чӣ чора кунам, чун най аз тиҳидастӣ,\nБа нола сохтаам ҷон шаккарафшонӣ.\nЯке ғарибам, номам ба шоирӣ машҳур,\nБа ғайри шеър надорам матои дўконе.\n\nМирзо Содиқи Муншӣ яке аз олимони донишманд, муаррихи намоён, муншии мумтоз ва ниҳоят шоири маъруфи замони худ будааст. Аз Мирзо Содиқ ду девони ашъор боқӣ мондааст. Миқдори умумии ашъори шоир аз 4670 байт иборат будааст. Ақидаҳои пешқадами шоир бештар дар ғазал, рубоиёт ва маснавии ў ифода ёфтааст:\n\nМаркази доираи ишқаму гар сар биравад,\nТо чу паргор аз ин доира берун накашам.\n\nСодиқи Муншӣ ишқу муҳаббатро аз ҳама чиз боло донистааст. Олитарин эҳсоси инсон ишқу муҳаббат буда, кори на ҳар сифлаю дун аст:\n\nБошад муҳаббат ончунон покиза дурри бебаҳо,\nНатвонад ўро доштан ҳар сифлаю дун дар бағал.\n\nФикру ақидаҳои пешқадами иҷтимоию сиёсӣ, танқиди беадолатиҳои ҷамъияти онрўза, рафтори зишти ҳокимону феодалон, шикоятҳо аз беқадрии аҳли донишу хирад, панду насиҳати ибратомўз дар ашъори лирикии Мирзо Содиқ бо тарзу усулҳои нав ифода ёфтаанд:\n\nТавре қайд кардем, ки вазъи ногувори аҳли хирад ва азобҳои рўҳии онҳоро дар чанд байти худ чунин ифода кардааст:\n\nМиёни бахти сияҳ табъи равшане дорам,\nЧу ахтари шаби торам зиёи тобонӣ.\nБувад чу шона забонам гиреҳкушои сухан,\nДилам чу оина бошад муҳити ҳайронӣ.\n\nМирзо Содиқ нисбат ба неку бад ва адлу зулм бетараф набудааст. Ў дар ашъори худ сифатҳои хубу неки инсониро тарғибу ташвиқ менамояд. Шоир тавассути мулоҳизаҳо ва баён намудани панду ҳикматҳои ибратомўз таъкид менамояд, ки бояд ба зиндагӣ бо чашми дониш ва хирад нигарист:\n\nДил, фиреби ваъдаи худ аз кафи мумсик махўр,\nМеваи ин шохсори норасо кам асту бас.\n\nМирзо Содиқ тарафдории хешро аз беҳбудиву осоиши мардуми софдилу накўкор изҳор менамояд. Мехоҳад, ки онҳо ҳеҷ гоҳ гирифтори фитнаю тўҳматҳои мунофиқон набошанд:\n\nАз ҳамнафасони номувофиқ бигрез!\nВ-аз дўстнамоёни мунофиқ бигрез!\nЧун шаб сиёҳ аст зоҳиру ботинашон,\nАз зулмати шаб чу субхи содиқ бигрез.\n\nМирзо Содиқ таъкид бар он дорад, ки сарчашмаи ҳамаи ин ғаму кулфат ва ранҷу азобҳо гуфтору кирдори бади зоҳидон будааст:\n\nБар зўҳд макун такя, ки ғамро сабаб аст ин,\nМай нўш, ки сармояи айшу тараб аст ин.\nГустох манеҳ по ба раҳи майкада, эй шайх,\nАз дида қадам соз, ки шарти адаб аст ин.\n\nМазмуни баланди ашъори Содиқ, ки аз фикру андешаҳои маорифпарварона ва инсондўстии ў сарчашма мегиранд, аз саҳифаҳои дурахшони адабиёти охири асри XVIII ва ибтидои асри XIX ба шумор мераванд.  "
      },
      {
        "title": "Тасвири наслҳо дар романи «ғуломон»-и Садриддин Айнӣ",
        "content": "\n\nУстод Садриддин Айнӣ дар таърихи адабиёти муосири тоҷик ҳамчун шоири бузург, нависандаи забардаст, рўзноманигор, забоншиноси варзида, олими намоён маълуму машҳур буда, яке аз шахсиятҳои барҷастаи фарҳангии халқи тоҷик шинохтаву эътироф гардидааст.\n\nСадриддин Айнӣ 15-уми апрели соли 1878 дар яке аз деҳаҳои хушманзараи Соктареи тумани Ғиждувони аморати Бухоро таваллуд ёфтаааст. Гузаштагони Айнӣ аз аҳли кишоварзон будаанд. Аз сабаби сахтии рўзгор ба касбҳои бофандагиву сангиосиёбтарошӣ низ машғул будаанд.\n\nУстод Айнӣ сарояндаи асарҳои насрӣ мебошад. Яке аз асарҳое, ки дар эҷодиёти Айнӣ ҳам аз ҷиҳати ҳаҷм ва ҳам аз нигоҳи мазмуну мундариҷа мавқеи муҳимро ишғол менамояд, ин романи «Ғуломон» мебошад. Романи «Ғуломон» аз панҷ қисм иборат буда, ҳаёти зиёда аз 100-солаи сиёсии ичтимоӣ ва иқтисодии мардуми меҳнаткаши Осиёи Миёна ва манзараҳои ғуломфурўшии ибтидои асри XIX-ро инъикос менамояд. Қаҳрамони марказии асар аксаран ғуломон ва насли онҳо ба шумор мераванд.\n\nҚайд кардан лозим аст, ки Садриддин Айнӣ тавассути наслҳои гуногуни ғуломон тағйиротҳои аз ҳама муҳими ҳолати рўҳӣ ва сиёсию ичтимоии халқҳои заҳматкашу бенавои Осиёи Миёнаро ба таври воқеӣ тасвир намудааст.\n\nАйнӣ дар бораи се насли ғуломон дар асар нақл мекунад. Ба сафи насли аввал, ки ҳамаи ғуломону канизакон дохил мешаванд, симои Раҳимдод дар ҷои аввал қарор дорад, яъне насли якуми ғуломон аз Раҳимдод оғоз меёбад. Дар роман нависанда хостааст, ки манзараҳои хариду фурўши ғуломон, ранҷу азоб, кулфату заҳматҳои ғуломон ва меҳнати сангину душвори тоқатфарсои онҳоро ба воситаи симои Раҳимдод ба хонанда хубтару беҳтар нишон диҳад. Садриддин Айнӣ дар симои Раҳимдод-насли аввали ғуломон ашхосеро тасвир намудааст, ки онҳо аз ҳама гуна ҳуқуқҳои инсонии худ маҳруманд. Онҳо ғуломию меҳнати вазнин ва ҷабру ҷафоро барои худ амри тақдир донистаанд. Зеро, насли якуми ғуломоне, ки нависанда тасвир намудааст, аз нигоҳи шуурнокии сиёсӣ ва иҷтимоӣ хеле ақибмонда мебошанд.\n\nДар нимаи дуввуми асри XIX дар муҳити ичтимоии Осиёии Миёна тағйиротҳои сиёсӣ ба миён омадаанд, ҷомеаи ғуломдорӣ аз байн рафт. Вале ҳамаи ин тағйиротҳои сиёсӣ ҳолу аҳволи пурмушаққати Раҳимдод ва дигар ғуломони ба ин монандро беҳтар накард.\n\nНасли дуввуми «Ғуломон», ки дар майдони оташи муборизаву талош барои зиндагӣ обутоб ёфтаанд, дар рўҳияи онҳо тағйиротҳои ҷиддие ба вуҷуд омадааст. Насли дуввум ҳамчун насли мубориз аз насли аввали бенаво қуллан фарқ дорад. Насли дуввуми ғуломон, ки аз Эргаш-писари Раҳимдод оғоз мешавад, барои аз зулму ситам озод намудани халқи меҳнаткаши давру замони худ фаъолияти хуб нишон медиҳанд. Эргаш моҳияти хушбахтӣ ва эҷодиро дар мубориза мебинад. Насли дуввум ҳамеша дар ҳаракату ҷунбишҳои инқилоби буда, барои озодии ҳақиқии худ ва халқи худ аз ҳеҷ чиз рў намегардонанд. Фаъолияти насли дуввум бо пирўзии инқилоб ва сохтмони колхозҳо ба поён мерасад. Хулоса, насли сеюмро, нависанда фаъолтар нишон медиҳад. Насли сеюм аз набераҳои ғуломони собиқ дар даврони шўравӣ оғоз мешавад. Онҳо куллан озоданд. Онҳо дар кору фаъолияти худ озод ва фаъол буда, дар мубориза ба муқобили душманони синфӣ ва сохтмони ҷомеаи нав пешқадам мебошанд. Устод Садриддин Айнӣ маҳорати нависандагии худро дар навиштани ин асар нишон дода, рушду инкишофи рўҳиву сиёсии се наслро тавассути симоҳои мухталиф воқеӣ нишон додаст.  "
      },
      {
        "title": "Мавзўъ ва мундариҷаи «ёддоштҳо»-и Садриддин Айнӣ",
        "content": "\n\nУстод Садриддин Айнӣ шахсияти барҷастаи фарҳангие мебошад, ки дар қатори симоҳои намоёни тамаддуни умумибашарӣ эътироф гардидааст. Хизматҳои шоистаи устод Айнӣ будааст, ки халқи тоҷик ўро ҳамчун олим, нависанда ва Қаҳрамони Тоҷикистон ба ҷаҳониён муаррифӣ намудааст. Садриддин Айнӣ ҳамчун сардафтари адабиёти нави тоҷик шогирдони зиёдеро ба монанди Ҷ. Икромӣ, С. Улуғзода, М. Турсунзода, Ф Ниёзӣ, Р. Ҷалил, М. Миршакар, А. Деҳотӣ, Р. Ҳошим ба воя расонида, дар рушду нумўи адабиёти халқи тоҷик саҳми босазо гузоштааст. С. Айнӣ дар ганҷинаи адабиёти умумиҷаҳонӣ осори зиёде боқӣ гузаштааст, ки мавриди баҳрабардории ҷаҳониён қарор гирафтааст.\n\nЁддоштҳо, ки асари ҷамъбастии устод Айнӣ маҳсуб мешавад, аз ҳамин қабил будааст. «Ёддоштҳо» охирон, бузургтарин ва асари баъдиҷангии нависанда буда, аз чор қисм   иборат аст. Қисмати аввали асар ҳамчун оғози он дар бораи ҳодисаву воқеаҳои даврони кўдакии нависанда нақл менамояд. Бахши аввал бо номи «Дар саҳро» ёд карда мешавад. Қисмҳои боқимондаи асар «Дар шаҳр» ном дорад. С. Айнӣ кўшиш намудааст, ки дар бахши дуюми асари худ дар бораи мадрасаҳои Бухоро, барномаи таълимии онҳо, дар бораи ҳолу аҳвол ва тарзу тариқи омўзиши шарикдарсони худ маълумоти назаррасе диҳад. Қисми сеюми асар маълумотҳои мухталифи ҷолибу диққатро дар бораи Шарифҷон Махдум-яке аз маърифатдўстони он замон, ҳунармандони Бухоро, шиносоии ў бо шоир Ҳайратро дар бар мегирад, ки ҷолиб мебошад. Дар қисми чаҳорум фикру андешаҳои худро дар бораи аҳволи муллобачагони пешқадам, дар бораи фикру ақидаҳои пешқадами маорифпарварии Аҳмади Дониш ва пайравони ў иброз намудааст.\n\nЁддоштнависӣ дар адабиёти мо таърихи дурудароз дошта, аз замонҳои қадим то имрўз идома дорад. Устод С. Айнӣ низ чунин анъанаро давом додааст. Ў аз мазмун ва мундариҷаи асарҳои пешин, ки характери ёддоштӣ доштанд, бохабар будааст. Аз ин рў, Садриддин Айнӣ дар бобҳои охири асари худ аз ҳаёт ва фаъолияти шоирон ва олимони асри ХІХ- Шарифҷон Маҳдум, Аҳмади Дониш, Ҳайрат ва дигарон маълумотҳои ҷолиб додааст. Дар баробари ин, дар хусуси ҳаёт ва фаъолияти чанд тан шоирон ва аҳли илму адаб ба монанди Зуфунун, Яҳёхоҷа, Саидхоҷаи Гулшанӣ, Абдуллохоҷаи Таҳсин, Қорӣ Абдулкарими Офарин, Шамсиддин Шоҳин маълумотҳои арзишманд додааст.\n\nДар охир ҳаминро қайд намудан лозим аст, ки «Ёддоштҳо» дар ганҷинаи адабиёти халқҳои Машриқзамин дурдонаи бебаҳое будааст. Устод Айнӣ дар асари худ раванди рушду нумўи инсони комил ва рўҳу иродаи қавии онҳоро нишон дода, ҷавононро дар рўҳия ва мафкураи нави замонавӣ таълим медиҳад. Фикру ақидаҳои инсондўстӣ, ватандўстӣ, меҳру муҳаббат ба обу хоки ватанро дар ҷисму ҷони насли наврас тарғибу ташвиқ менамояд. Дар таълифи «Ёддоштҳо» асарҳои тарҷумаҳолии нависандагони адабиёти бародари рус низ ҳамчун сарчашмаи адабӣ мавриди истифода қарор дода шудаанд.\n\nАсари «Ёддоштҳо»-и устод Айнӣ аҳамияти тарбиявии ахлоқӣ низ дорад. Асари мазкур то имрўз аҳамияти таърихӣ ва тарҷумаиҳолии худро аз даст надодааст. «Ёддоштҳо» ба забонҳои мухталифи дунё тарҷума гардидааст. Ҳамчунин аҳли илму адаби халқҳои мухталиф дар бораи ин асари бузург асарҳои тадқиқотӣ-илмӣ таълиф намудаанд.  "
      },
      {
        "title": "Тасвири ҳаёти гузаштаи халқи тоҷик дар повести «одина»-и Садриддин Айнӣ",
        "content": "   \n\nСадриддин Айнӣ аз қабили шоирону нависандагони бузургест, ки барои ба вуҷуд овардани муҳити хуби илмиву адабӣ хизмати арзандае кардааст. Садриддин Айнӣ дар синни шашсолагӣ ба таҳсили илм оғоз намудааст. Давраи наврасии ў дар оғуши меҳру муҳаббати волидайнаш дер давом накард. Падару модараш аз касалии вабо пешу қафо вафот мекунанд. Садриддин тарбияи оилаи худро ба саробонии модаркалонаш супорида, худ барои таҳсил ба шаҳри Бухоро меравад. Баъди таҳсили мадраса ба кору фаъолияти нависандагӣ оғоз менамояд. Повести «Одина», ки дар таърихи адабиёти тоҷик бо номи «Саргузашти як тоҷики камбағал» ёд карда мешавад, аввалин повести реалистии тоҷик ба шумор меравад. Нависанда дар ин асар ҳодисаҳои мураккаб ва пурҷўшу хурўши ҳаёти тоҷикони кўҳистонро дар ибтидои асри ХХ тасвир намудааст.\n\nДар образи Одинаи сағир нависанда як камбағалбачаи болупаршикастаеро, ки дар азобу шиканҷаҳо умр ба сар бурдааст, тасвир менамояд. Нависанда Одинаро ҳамчун мардикори бағайрати тоҷик, ки барои ҷустуҷўи роҳи дурусти ҳаёт муборизаро пешаи худ қарор додааст, инъикос менамояд. Айнӣ, баъдтар сарнавишти Одинаи камбағалро ба сифати коргари заводи пахтатозакунӣ ба қалам додааст. Одинаи бекасу кўй ягона роҳи халосиро дар гурехтан дида, ба сўи Фарғона раҳсипор мешавад. Одина дар заводи пахтатозакунӣ дар шароити ниҳоят вазнин кору фаъолият намуда, дар байни коргарони заводи пахтатозакунӣ ҳуқуқҳои инсонии худро бештару хубтар дарк менамояд. Дар натиҷаи муборизаҳои шадид бар зидди амалдорони амир ва ашхоси мансабдори замонаш азобу азияти зиёде мекашад. Оқибат ба бемории сил гирифтор шуда, вафот мекунад.\n\nОдина бо хислатҳои неки инсонии худ, бо меҳнатдўстиву поквиҷдониаш аз Арбобкамол ва дигар амалдорони давру замонаш боло меистад. Ў аз дасти Арбобкамол мегурезад ва ҳақиқатан наҷот меёбад. Одина бо ин амали худ ба дигар ҳамсафони худ, ки роҳи наҷот ва халосиро намедонистанд, дарси ибрат нишон додааст.\n\nСимои Одина дар дарбори Арбобкамол ҳамчун ҷавони беғайрат ба қалам дода шудааст. Чунон беҷуръат будааст, ки ҳатто ба хўҷаин рў ба рў истода ёрои сухан карданро надоштааст. Вале ў роҳи ягонаи аз дасти ин золим халос шуданро, наҷот ёфтанро дар гурехтан дидааст. Чунин рафтори одинаҳо маънои мусбате низ дошт. Яъне, Одина бо ин амали худ ба дигарон роҳ нишон медод, ки онҳо низ метавонанд, чунин амалеро анҷом дода, аз даргоҳи бою амалдорон озод шуда, ба табақаи коргарон ҳамроҳ шаванд.\n\nОдинаи камбағал дар натиҷаи муборизаҳои синфӣ обутоб меёбад, таҷрибаи зиёд меандўзад. Ба ғайр аз ин, дар асар образҳои Бибиоиша, Раҳимабегим, Гулбибӣ тасвир шудаанд, ки симои зиндагии занони оддии кўҳистони тоҷикро нишон додаанд. Устод Садриддин Айнӣ бо пирўзии Инқилоби Октябр бедоршавии шуурнокӣ ва ҷаҳонбинии сиёсии деҳқонони камбағалро возеҳу равшан ифода намудааст. Дар асар ҳамчунин бори аввал симоҳои барҷаста ба монанди образҳои болшевикони тоҷик, симои коммунистон ва симои коргари рус- Иванов бо хулқу атвори некаш тасвир ёфтааст. Устод Айнӣ дар асари худ ҳаёти халқи тоҷикро дар даврони гузаштаи таърих ба таври ҳақиқӣ инъикос намудааст, ки дорои аҳамияти тарбиявию ахлоқӣ низ мебошад.  "
      },
      {
        "title": "Тасвири симои муфтхўрон дар повести «марги судхўр»-и Садриддин Айнӣ",
        "content": "\n\nБоиси хурсандиву сарфарозии мардуми тоҷик аст, ки фарзанди барўманди он устод Садриддин Айнӣ сазовори унвони олии Қаҳрамони Тоҷикистон гардид. Фаъолияти илмиву адабии Айнӣ ҳанўз айёми мадрасахонияш шурўъ гардидааст. Ў дар мактабҳои усули нав таҳсил намуда, ҳамеша барои такмил додани ҷаҳонбинии худ саъю талошҳо мекард. Айнӣ дар ҳаёти илмиву адабӣ ва фарҳангии Тоҷикистон фаъолона иштирок намуда, дар рушду нумўи он саҳми бузург гузоштааст. Аз устод Айнӣ ба мо мероси зиёди илмиву адабӣ боқӣ мондааст.\n\nТаъкид намудан зарур аст, ки дар эҷодиёти нависанда повести «Марги судхўр» бо мазмун ва мундариҷаи худ мақоми хоса дорад. Дар нимаи асри ХІХ ва ибтидои асри ХХ дар Осиёи Миёна, хусусан дар Бухоро судхўрӣ ҳамчун касалии хатарнок хеле паҳн шуда буд, ки ин масъала дар повест возеҳу равшан инъикос ёфтааст. Нависанда масъалаи судхўриро дар симои қаҳрамони повест Қориишкамба, ки шахси ниҳоят хасис, судхўр, мардумфиреб ва дурўяву пулпараст будааст, нишон медиҳад. Устод Садриддин Айнӣ муносибати табақаи судхўронро ба табақаҳои мухталифи аҳолии Бухоро ифода намудааст. Хасисӣ ва муфтхўрӣ дар симои Қорииишкамба дар муомила бо қиморбозон, сартарош, дўкондорон, саройбон, бойбачаҳо, бо оилаи худ ва талабагони мадраса хеле хуб мушоҳида карда мешавад. Айнӣ дар симои Қориишкамба на танҳо худи ўро тасвир намудааст, балки образи кулли судхўрони ҷомеаро дар назар дорад. Бо ин тарзу тариқи ифода устод Айнӣ хостааст, ки бадбиниву нафрати мардуми оддиро нисбат ба хислатҳои ношоями судхўрони давру замон, хусусан, риёкорону танпарварон зиёд намояд. Нависанда аз муҳити иҷтимоии Бухорои амирӣ норозӣ аст. Зеро худи онҳо ба ин муҳити ноорому ноосуда мусоидат кардаанд. Муҳити иҷтимоии Бухорои ҳамонвақтаро зери танқиди сахт мегирад. Айнӣ дар тасвири қаҳрамони асар Қориишкамба ва амалиётҳои ў аз тамоми тасвири бадеӣ моҳирона истифода кардааст. Қориишкамба бо роҳҳои гуногун мехоҳад маблағи бисёре ҷамъ намояд. Нависанда дар баробари он ки роҳҳои бойшавии ўро нишон додааст, таъкид бар он дорад, ки ў дар як вақт боиси бадбахтии мардум низ будааст. Фаъолияти судхўрии Қориишкамба рўз ба рўз вусъат меёбад. Доираи фаъолияти ў ҳатто ба деҳот низ наздик мешавад. Деҳқонони камбағалро низ бо роҳу воситаҳои мухталифу ҳиллаву найрангбозӣ ба доми фиреби худ мекашад. Тавре мебинем, симои Қориишкамба дар асар ҳамчун шахсе, ки саропо банди нафс, ҳирс, тамаъ, бандаи пулу мол ва сарват мебошад, тасвир ёфтааст. Ва ниҳоят, ин бандаи пулу молу сарват қурбони сарватҳои ҷамъкардаи худ мегардад. Зеро дар Бухоро пирўзии инқилоб-судхўрон, муфтхўрон ва ҷаҳони сармояро сарнагун сохт. Симои Қоришикамба дар қатори беҳтарин образҳои ҳаҷвии ҷаҳонӣ ба монанди Шекспир, Балзак, Плюшкин ва Ҳоҷиоғо қарор мегирад. Устод Айнӣ фикру андешаи хешро ба байти зерин хулоса менамояд:\n\nСудхўр аз пули худ нон шиканад гар, ба масал,\nШиша сандон шиканад, атола дандон шиканад.  "
      },
      {
        "title": "Романи «дохунда»-и Садриддин Айнӣ",
        "content": "\n\nАйнӣ. Фарҳангу маданият, илму адаб ва таърихи халқи кўҳанбунёди тоҷик бо ин номи бузург алоқамандии қавӣ дорад. Устод Садриддин Айнӣ ҳамчун мураббии шоирону нависандагони зиёдеро тарбия кардаву ба камол расонидааст. Садриддин таҳсили ибтидоии худро дар мактаби пеши масҷиди деҳа оғоз намудааст. Ҳангоми таҳсил дар мактаб каме савод бароварда бошад ҳам, вале ў ба он ҳама шарту шароите, ки буд қонеъ набуд. Ҳамин орзую ҳаваси илмомўзӣ будааст, ки дертар ўро ба Бухоро овард. Ҳамин тариқ, баъди таҳсил дар мадраса ва шиносоӣ пайдо кардан бо аҳли илму адаби Бухоро Айнӣ ҳамчун шоири намоён ба камол мерасад. Устод Айнӣ дар солҳои охири ҳаёти худ ба навиштани асарҳои насрӣ оғоз мекунад. Романи «Дохунда» яке аз асарҳои насрии нависанда буда, соли 1930 таълиф шудааст. «Дохунда» аввалин роман дар таърихи адабиёти собиқ шўравӣ будааст.\n\nРомани «Дохунда» муҳимтарин ҳодисаву воқеаҳо ва масъалаҳои сиёсиву иҷтимоии замони нависандаро инъикос менамояд. Нависанда ба масъалаҳои тарбиявӣ-ахлоқӣ низ дахл кардааст. Ҳадафи асосии асар ин нишон додани муборизаи халқи тоҷик дар роҳи хушбахтиву озодӣ, худшиносиву истиқлолияти миллӣ ва барпо намудани ҷомеаи шўравӣ ба шумор меравад. Нависанда тавассути қаҳрамони марказии романи «Дохунда»-Гулнор кору фаъолияти духтарони тоҷикро дар роҳи мубориза баҳри инқилоб возеҳу равшан нишон додаст. Симои Гулнор нисбат ба образҳои дигари офаридаи устод С. Айнӣ ба таври куллӣ фарқ мекунад. Нависанда хостааст, ки Гулнорро баръакси қаҳрамонони пешин ҳамчун шахси мубориз ба қалам диҳад. Ў баҳри бахту саодати хеш, барои озодиву манфиатҳои халқи меҳнаткаш саъю талош менамояд. Чунин ҷиҳатҳои характери ў дар лаҳзаҳои мубориза бо ясавул, дар мавриди ёрии ў ба артиши сурх возеҳу равшан намудор мегардад. Дар асар ҷиҳатҳои ҷолиби диққат боз дар он аст, ки нависанда аввалин маротиба симои духтари тоҷикро ба таври комил, ҳамчун муборизи роҳи озодӣ тасвир намудааст.\n\nЯке аз образҳои дигаре, ки дар асар намоён аст, ин симои Ёдгор мебошад. Симои Ёдгор дар «Дохунда» бо Гулнор алоқамандии қавӣ дорад. Мақсаду мароми қаҳрамонони асар як аст, аз ин рў онҳо ҳамеша дар якҷоягӣ саъю талош меварзанд, ки масоили мураккаби худро бо дастгириву кўмаки якдигар ҳаллу фасл намоянд. Дар роҳи ҳақиқат ҷонбозиҳо мекунанд, мехоҳанд ҳақиқатро дарёбанд ва адлу инсофро барқарор кунанд.\n\nАз рўйи тасвири нависанда, Ёдгор яке аз намояндагони халқи меҳнаткаш буда, дар хизмати бой тамоми пастиву баландии ҳаётро меомўзад. Ҷаҳонбинии Ёдгор рўз ба рўз васеъ мегардад. Дар муборизаҳо ширкат меварзад, фаъолтар мегардад. Муборизаву талошҳои Ёдгор на танҳо барои манфиати шахсии ў мебошад, балки барои хушбахтиву озодии ҷомеа низ равона карда шудааст.\n\nСимои Ёдгор ҳамчун образи шахси нав дар ҷомеа мебошад, ки барои хушбахтиву некуаҳволии халқи худ ҷонбозиҳо кардааст.\n\nНависанда Ёдгорро як марди поктинат, вафодор, ҷасур, далер, матинирода ба қалам додааст. Ў аз шикасту рехти зиндагӣ рўҳафтода намешавад, балки аз ҳамаи ин нобасомониҳои ҳаёт дарси сабақ меомўзад.\n\nХулоса, дар ин асар қаҳрамонон ва бунёдгузорони ҳаёти нави замонавӣ ба қалам дода шудаанд. Тамоми ҳодисаву воқеаҳое, ки нависанда тасвир мекунад, заминаи воқеӣ дошта, аз байни халқ гирифта шудаанд.  "
      },
      {
        "title": "Мундариҷаи ғоявии достони «кремл»-и Абулқосим Лоҳутӣ",
        "content": "\n\nАбулқосим Лоҳутӣ зодаи шаҳри кирмоншоҳи Эрон буда, ҳамчун шоири бузургу тавонои асри ХХ шинохтаву эътироф гардидааст. Ў соли 1887 дар оилаи Аҳмад ном шахси бофарҳанге таваллуд ёфтааст. Гузаштагони Лоҳутӣ ба ҷоруқдўзӣ машғул буданд. Бинобар ин дар адабиёти ҳамон давра бо тахалуси «Илҳомӣ» маъруфият пайдо кардааст. Абулқосим шогирди падари худ будааст, зеро таҳсили ибтидоиро дар назди ў касб кардааст. Абулқосими хурдсол аз овони кўдакӣ ҳамчунин ба корҳои падари меҳрубонаш ёрӣ мерасондааст. Дар назди падар ҳамчун шогирд фаъолият намуда, баъзан-баъзан ба ҳунари гевакашӣ низ машғул мешудааст. Мероси адабии Лоҳутӣ бою ғанӣ мебошад. Ў асарҳои зиёде таълиф намудааст. Достони «Кремл» дар осори Лоҳутӣ мавқеи муҳим дорад. Лоҳутӣ дар бораи таълиф намудани ин достон гуфтааст, ки Ҳоқонӣ ҳафтсад сол пеш барои зиёрат намудани харобаҳои қасри Анушервон ба шаҳри овозадори Мадоин рафта достоне эҷод менамояд. Лоҳутӣ бошад аввалин маротиба Кремлро дида, тасвирҳои шоири бузурги Озарбойҷон Ҳоқонии Шервониро ба хотир меорад. Лоҳутӣ достони мазкурро дар муддати ниҳоят кўтоҳ таълиф намуда, ин ду қасри шоҳиро дар муқоисаи якдигар тасвир мекунад. Шоир таваҷҷўҳи хонандаро ба қасри Кремл ҷалб намуда мефармояд:\n\nТо чанд кунӣ гиря бар маснади Нўшервон?\nДар қасри Кремл, эй дил, асрори ниҳон бархон!\n\nДостони «Кремл» аз рўи ғоя аз достони «Харобаҳои Мадоин» куллан фарқ мекунад. Ҳоконӣ дар достони худ бузургвории шоҳони қадимро таърифу тавсиф менамояд, аз хароб шудани қасрҳои боҳашамат афсўсу надомат мекунад ва ҳиссиёти рўҳафтодагиву маъюсиро тарғиб менамояд. Аммо фикру андешаи Лоҳутӣ тамоман дигар аст. Аввалан, Лоҳутӣ бар он ақида аст, ки Кремлро ҳалқияту миллатҳои гуногун сохтаанд. Баъдан, Лоҳутӣ қайд мекунад, ки Кремл низ дар замони то инқилоб монанди қасрҳои дигар маркази зулму истибдод будааст.\n\nБар давраи ин гунбад мурғон зи чӣ мегирянд?\nЯъне ки аз ин гунбад олам шуда саргардон.\n\nШоир таъкид мекунад, ки бо пирўзии инқилоб қаср аз қасри зулм ба қасри адлу инсоф мубаддал гашта, синфи коргар ба он соҳиб шуд:\n\nНогоҳ замин ларзид, в-аз дур фалак тарсид,\nЧун дод дурафши сурх бар маҳви ситам фармон.\n\nСипас, халқи меҳнаткашро барои мудофиаи обу хоки сарзамини худ даъват менамояд:\n\nЗинҳор пас аз ин фатҳ ғафлат манамо, зинҳор!\nТо бар сари мо з-ин пас душман назанад ҷавлон.\n\nДар охир бо ҳисси худшиносии миллӣ пирўзии ҳаракати озодии халқҳои дунё, хушбахтиву озодии ояндаи онҳо, илму маданият, адолат ва ободии сарзаминро тарғибу тантана намудааст. Лоҳутӣ дар қисми охирини достон мазмун ва моҳияти нав пайдо кардани қасри Кремлро васфу ситоиш менамояд. Лоҳутӣ низ бо мақсади тасвир намудани қасри Кремл озодиву хушбахтии халқи меҳнаткашро тарафдорӣ менамояд. Пирўзии инқилоб, мустаҳкам шудани синфи коргару деҳқон, осудагиву осоиштагии дунё, афзалият доштани илму хирадро тарғибу ташвиқ намуда, гуфтааст:\nРўзе ки ба пирўзӣ бо маслаки имрўзӣ,\nЯкранг шавад гетӣ, ҳамсанг шавад даврон,\nҶаҳл афтаду илм ояд, иқлим биёроянд,\nОзод шавад ҳар кас з-Аҳриману в-аз Яздон.\n\nБо ин фикру андеша Лоҳутӣ несту нобуд шудани сохти сармоядорӣ, пирўзии халқи меҳнаткаш ва ягонагии қавму миллатҳои гуногунро талабу дархост менамояд.  "
      },
      {
        "title": "Симои занон дар эҷодиёти Абулқосим Лоҳутӣ",
        "content": "\n\nАбулқосим Лоҳутӣ баробари устод Айнӣ дар таърихи адабиёти давраи нави тоҷик мақому мартабаи босазо ва арзишманде дорад. Лохутӣ бо асарҳои гуногунғояи хеш ба назму насри нави тоҷик рўҳу илҳоми тоза бахшидааст. Тавре устод Мирзо Турсунзода дар ҳаққи Лоҳутӣ гуфтаанд: «Лоҳутӣ шоири муборизи роҳи озодӣ буд ва то нафаси охирин чун мубориз зиндагӣ кард».\n\nМероси адабии шоир гуногунранг буда, тамоми мавзўъҳои ҳаётиро фаро гирифтааст. Яке аз мавзўъҳое, ки дар эҷодиёти шоир мақоми хоса дорад, ин ашъори ба занҳо бахшидаи шоир мебошад. Қайд кардан зарур аст, ки масъалаи зан ва озодии он дар адабиёти ибтидои асри ХХ-и Эрон вобаста ба ҳаракати миллии озодихоҳӣ ба вуҷуд омадааст, ки дар он нақши таърихии зан эҳсос карда мешавад. Ба мавзўи зан, Лоҳутӣ танҳо баъди солҳои 1909-1910 дахл намудааст. Симои занону модарони фидокору мазлумаро шоир то ин дам тасвир менамуд. Вале дар ибтидои соли 1917 Лоҳутӣ дар шеърҳои худ занонро ба тарки чодар даъват менамояд:\n\nБо ин ки дар шароити хубон ҳиҷоб нест,\nЁри маро барои чӣ шарм аз ниқоб нест?\n\nЛоҳути дар эҷодиёти худ мақому мартаба, вазифаи дар ҷамъият доштаи онҳоро возеҳу равшан муайян намудааст. Дар шеъре, ки «Ба духтари Эрон» бахшидааст, масъалаи зан ва озодии он хеле хуб таҳлил шудааст. Бемаърифатии занони машриқзаминро, ки ҷамъияти феодалӣ ба сари онҳо оварда буд, танқид намуда, онҳоро ба омўхтани илмҳои дунявӣ даъват менамояд:\n\nАндар ин даври тамаддун, санамо, лоиқ нест,\nДилбаре чун ту зи ороиши дониш ба канор.\n\nАбулқосим Лоҳутӣ чунин фикру андешаҳои маорифпарваронаи худро на танҳо ба занони Эрон, балки  ба занони тоҷик низ тарғибу ташвиқ намуда, онҳоро ба ин роҳ ҳидоят мекунад:\n\nТоҷикистон шуд мунаввар, то ту гаштӣ бе ниқоб,\nОламе равшан шавад, чун маҳ барояд аз саҳоб.\n\nОрзуву умеди шоир доир ба ин масъала, яъне озодии занон дар собиқ Иттиҳоди Шўравӣ ҷомаи амал пўшида буд. Зеро дар натиҷаи сиёсати хирадмандонаи замони шўравӣ чунин масъала дар ҳаёт татбиқ шуда, ҳаллу фасли худро ёфта буд. Ба қавли шоир зан бояд аз ҳама ҳуқуқҳои инсонӣ бархўрдор бошад. Шоир ба онҳо дар баробари ҳуқуқҳои сиёсию иҷтимоӣ, озодии сухан, виҷдон, ҳамчунин ҳуқуқи озодии меҳнат ва ҳуқуқи аз худ намудани илму маърифати дунёиро низ тарғиб намудааст:\n\nОфарин бар фирқае, к-аз парда озодат намуд,\nҲайф буд, к-ин ҳусни оламгир монад дар ҳиҷоб.\n\nЛоҳутӣ озодии занони тоҷикро нисбат ба занони Эрон муқоиса намуда, аҳамияти ибратбахш доштани озодии занони тоҷикро дар эҷодиёти худ инъикос намудааст. Шоир то замони инқилоб нодонии занони машриқзаминро нисбат ба занони ботамаддуни Ғарб дар муқоиса нишон дода бошад, баъд аз ин дар ашъори худ озодии занони Шарқи Шўравиро бо занони маҳкумшудаи Шарқи хориҷӣ, яъне бо занони Эрон тасвир намудааст. Аз сабаби он ки занону духтарон дар ҷамъияти қафомондаи феодалӣ аз илму маърифат ва омўзиши он маҳрум будаанд, масъалаи саводноккунии занҳоро дар ашъори худ талқин мекунад:\n\nМо гавҳари несли порсиро конем,\nМо коргари тарбияти инсонем.\nҒафлат манамоед зи омўзиши мо,\nМо модари ояндаи тоҷиконем,\n\nҚисми дигари мавзўи озодии занон ба ҳаёту фаъолияти озодонаи занони Шарқи шўравӣ бахшида шудааст. Шоир баробарҳуқуқии онҳоро дар меҳнат, дар корҳои идоракунии ҳукуматӣ таъкид менамояд. Лоҳутӣ озодии занҳоро дар ҷамъияти мо маҳсули муборизаи шадиди инқилобчиён медонад:\n\nОзодии занҳо, ки дар Тоҷикистон аст,\nМаҳсули муборизаи болшевикон аст.\n\nДар ҳақиқат, имрўз бояд озодии занон ҳам аз нигоҳи қонунгузориҳои давлатӣ ва ҳам аз нигоҳи шариати исломӣ эътироф карда шавад.  "
      },
      {
        "title": "Достони «мо зафар хоҳем кард»-и Лоҳутӣ",
        "content": "\n\nАбулқосими Лоҳутӣ соли 1887 дар Эрон ба дунё омада, дар ҳамон ҷо таҳсили илм кардааст. Ў дар ҳаракати озодихоҳии миллии машрутахоҳӣ иштирок намуда, бо ғояҳои озодии миллии одамони пешқадами замонаш шиносоӣ пайдо мекунад. Ў то солҳои 1923 дар Теҳрон, Кирмоншоҳ, Хонақайн, дар Қасри Ширин, дар Бағдод, Исфаҳон, Сулаймония, Ироқ, Истанбул умр ба сар бурдааст. Ў соли 1925 ба Тоҷикистон меояд. Баъди ба Иттиҳоди Шўравӣ омадан дар зиндагӣ ва кору фаъолияти эҷодии ў як гардиши куллие ба вуҷуд меояд. Лоҳутӣ дар доираи мавзўъҳои дохилии кишвари худ маҳдуд нашуда, дар доираи муносибатҳои байналмилалӣ мавзўъҳои ҳаётан муҳими ҷаҳониро мавриди таҳлилу баррасӣ қарор додааст.\n\nДостони «Мо зафар хоҳем кард» яке аз он мавзўъҳо ба ҳисоб меравад. Ҳарчанде ки асар оҳанг ва мазмуни публитсистӣ дорад, шоир саъю талош варзидааст, ки ба воситаи эҷодиёти худ дар муборизаи сиёсии дохилӣ ва байналхалқии халқи мо ширкат намояд ва бо ҳар роҳе бошад, ёрӣ расонад. Шоир дар достон муборизаи ду ҷаҳон, ду системаи пурқудратро инъикос намудааст. Шоир ба воситаи тасвири ҳодисаву воқеаҳо тартибу низоми сотсиалистӣ ва сармоядориро дар муқоиса таҳлилу баррасӣ намудааст. Фаъолияти бунёдкоронаи олами сотсиализм, сохтмонҳои азими онро тасвир намуда, ба ин восита хостааст, ки ба сохту низоми сармоядорӣ зарба занад. Лоҳутӣ бо эътимоди комил таъкид менамояд, ки мо баҳри иҷрои нақшаҳои азим, барои ободии ватани худ ҳаматарафа омода ҳастем ва барои фош намудани боқимондаи синфҳои бегона камари ҳимат бастааст:\n\nМо усули сусиёлистӣ муҳаё мекунем,\nОлами бесинфу истисмор пайдо мекунем.\nПешрафти мо ба чашми буржуозӣ хор шуд,\nМарги худ бо дидаи худ диду чун саг ҳор шуд.\n\nДунёи сармоядорӣ дар симои Германияи фашистӣ мехост, ки бар сари дунёи сусиёлистӣ ҳукмрон бошад. Бо ин нияти бад соли 1932 дунёи сармоядорӣ фашизми Германияро ба миён овард. Хавфи ҷанги байни ду системаи абарқудрат ба вуҷуд омад. Вале ин ҷангу ҷидол аз назари шоир ҷанги ҳалкунандае буд:\n\nБуржуозӣ гў бидонад, к-охирин чанг аст ин,\nҶанги байни досу чаккуш, тоҷу авранг аст ин.\nУмри ў бо лашкари мо шишаву санг аст ин…\n\nХалқу миллатҳои меҳнаткаши Иттиҳоди Шўравӣ дар оилаи ятона якдилона баҳри амалӣ сохтани нақшаҳои худ заҳмат мекашиданд. Онҳо дар тамоми дунё дўстиву рафоқат ва сулҳу салоҳро тарғибу ташвиқ намуда, дар айни замон барои ҳифзи Ватанашон омадагии хуб медиданд:\n\nМо, ки фарзандони муздурему деҳқонзодаем,\nДар раҳи синфи ситамкаш сар ба каф бинҳодаем.\nБар ҳама дунё ба зидди ҷанг эълон додаем,\nЛек агар душман биҷангад, дар дифоъ омодаем.\n\nЛоҳутӣ гуфтааст, ки одамони шўравӣ он ашхоси давраи тоинқилоб нестанд, онҳо ҷаҳонбинии хешро бо илму дониш ва омўзиши техникаву технологияи нави муосир бою ғанӣ гардондаанд:\n\nМо на дигар он фақирону ғулому бандаем,\nМо ба ҳаққи зиндагонӣ комилан пай бурдаем.\nҲокимиятро ба дасти синфи худ биспурдаем,\nХоки мову лашкари душман? Магар мо мурдаем?\n\nШоир халқи меҳнаткаши шўравиро ҳамчун халқи мағлубнашаванда ба қалам додааст. Зеро ин ватан-ватани озоди синфи коргари тамоми дунё, маркази орзуву умеди халқҳои тамоми олам ба ҳисоб меравад. Лоҳутӣ бо далелҳои воқеӣ нишон медиҳад, ки пирўзӣ бар ҷониби системаи мо хоҳад буд:\n\nБуржуозӣ гар биҷангад, мо зафар хоҳем кард,\nОлами сармояро зеру забар хоҳем кард.\nҶои он эҷоди дунёи дигар хоҳем кард,\nОнчунон дунё, ки он ҷо ҳеҷ ҷои ҷанг нест,\nҒайри берангию якрангӣ дар он ҷо ранг нест.\n\nДар ҳақиқат чунин хаёлоти шоир дар муборизаҳои шадиди Ҷанги Бузурги Ватанӣ ба муқобили фашизми Германия собит гардид."
      },
      {
        "title": "Достони «ғалабаи таня»-и Абулқосим Лоҳутӣ",
        "content": "\n\nЛоҳутӣ шоири инқилобии адабиёти муосири тоҷик мебошад. Абулқосим ба ҳаракати озодии миллии машрутахоҳӣ шомил мешавад. Маҳз ба воситаи ҳамин ташкилот Абулқосим Лоҳутӣ барои таҳсили илм ба Теҳрон фиристода мешавад. Ў дар ин муддат бо ғояҳои озодии миллии одамони пешқадами замонаш аз наздик ошно мегардад. Абулқосим ба шеъру шоирӣ шавқу завқи баланд дошт, табъи шоирии ў аз овонии кўдакияш маълум гардида буд. Аз ин рў, дар зери таъсири ашъори эҷодкардаи падари бузургвораш шеърҳои аввалини худро месароид.\n\nАбулқосим Лоҳутӣ дар солҳои ҷанг танҳо бо шеъру таронаҳо маҳдуд нашуда, асарҳо ва ҷангномаҳои зиёде таълиф менамояд. Дар ин ҷангномаҳо шоир меҳнати фидокоронаи ақибгоҳ ва қаҳрамонии сарбозонро инъикос кардааст.\n\nДостони «Ғалабаи Таня» низ аз қабили асарҳое мебошанд, ки барои ҳифзи обу хоки Ватан мубориза бурдани тамоми халқияту миллатҳои собиқ Иттиҳоди Шўравиро ифода кардаанд. Шоир тавонистааст, ватандўстиву ватанпарастии насли навраси собиқ шўравиро дар рўҳи қавии ҷавонон, бахусус дар симои комсомолдухтар Зоя Космодемянская инъикос намояд. Шоир достони худро чунин оғоз мекунад:\n\nОн ҷангро дар таърих ҳамто набуд,\nҶанги хунину бераҳмона буд.\nФармондеҳ, фашист озод нишаста,\nҲарифонаш бар по бо дасти баста.\n\nХалқи Шўравӣ дар муқобили душмани ашаддии худ якдилона мубориза мебурд. Лоҳутӣ корномаи чунин муборизони роҳи озодиро дар тимсоли партизанкаи ҷасур Зоя ифода кардааст. Шоир образи Зояро дар муқобили душманони ғаддор, ғоратгар, вахшӣ хеле моҳирона тасвир намуда, далерию ғайюрӣ ва қавииродагии як тан аз духтарони шўравиро ба ҳамсолони ў тарғибу ташвиқ менамояд. Зоя ҳамчун қаҳрамони асосии достон мувофиқи усули ҷавонмардии сар додану сир надодан амал менамояд. Шоир манзараи ба дор кашидани ўро чунин тасвир кардааст:\n\nАскари фашист аз дусад бештар,\nҚаровул дар атрофи як духтар.\nЯк духтар, лекин, бо рўҳи кабир,\nНамояндаи халқи беназир.\nБа он ҷаллодон духтари Ватан,\nДод зад:-Ман наметарсам аз мурдан.\n\nЎ фашистони разилро ба саг ва бод, халқи меҳнаткаши шўравиро бошад, ба кўҳ ташбеҳ кардааст:\n\nРафиқон, аз ин сагҳо натарсед,\nШумо кўҳед, аз ин бодҳо наларзед!\n\nЗоя бо иродаи матини худ ба душманони малъун чизеро фош намекунад ва ўро ба дор мекашанд. Ин ҳолатро шоир як мағлубияти навбатии фашистон ва пирўзии халқи шўравӣ маънидод намудааст:\n\nОхир ҳар чӣ кард, Таня ҳеҷ нагуфт,\nМурд, аммо сирро аз душман нуҳуфт.\nИн аст, ки дар он ҷанги аҷиб,\nФашист шуд мағлуб, болшевик ғолиб.\n\nХулоса, симои Таня- Қаҳрамони Иттиҳоди Шўравӣ, комсомолдухтари содиқу вафодор нисбат ба хоку оби сарзамини худ, ки то охири умр сирри ҳарбиро пинҳон доштааст, ба қалам дода шудааст. Дар ҳақиқат Зоя дар симои худ тамоми хусусиятҳои некӣ инсонӣ, поквиҷдонӣ, ватандўстиву ватанпарастӣ, қавииродагиро хеле хуб таҷассум кардааст. Ў бо поквиҷдонӣ ва нигоҳи ғазаболуди худ фашистонро маънан мағлуб намудааст. дар солҳои ҷанг ҷавонони шўравӣ рафтори ватандўстонаи Таняро сармашқи кори худ намуда, ҳазорҳо маротиба чунин қаҳрамониҳо нишон додаанд. Ва ин албатта барои насли имрўза низ аз аҳамият холӣ нест.  "
      },
      {
        "title": "Ҳаёт ва фаъолияти эҷодии Пайрав Сулаймонӣ",
        "content": "\n\nДар садаи ХХ-ум ба арсаи илму адаби тоҷик шоирону нависандагони зиёде қадам ниҳодаанд, ки яке аз онҳо шоири шаҳири тоҷик Отаҷон Пайрав Сулаймонӣ будааст. Пайрав Сулаймонӣ 15-уми апрели соли 1899 дар шаҳри Бухоро дар оилаи тоҷири машҳуру овозадор таваллуд шудааст. Сулаймони хурдсол таҳсили ибтидоиро дар зодгоҳи худ дар мактаби кўҳна гузаронида, барои идомаи таҳсил ба мадрасаи эрониҳои шаҳри Марв меравад. Падари Сулаймон ба касби тиҷорат машғул будааст. Азбаски падари ў барои тиҷорат ба шаҳрҳои хориҷӣ низ сафар менамуд, эҳсос менамояд, ки барои ҳар як савдогар донистани забонҳои хориҷӣ зарур аст. Аз ин рў, падари Пайрав ҳамчун тоҷири ботаҷриба омўхтани забони русиро барои фарзандаш зарур медонад. Пайравро дар назди устодони забони русӣ мехононад. Ба ин восита Пайрави ҷавон ба хазинаи бойи адабиёт ва илму фарҳанги рус роҳ меёбад. Ў таҳсили худро минбаъд дар мактаби русӣ идома додааст. Пайрав Сулаймонӣ дар шаҳрҳои гуногун кору фаъолият мекунад. Ў соли 1931 аз шаҳри Сталинобод ба шаҳри Самарқанд сафар мекунад ва дар он ҷо вафот мекунад. Шоирро дар мазори Шоҳи Зинда ба хок супориданд.\n\nПайрав дар шеъру шоирӣ соҳиби истеъдоди баланд будааст. Фаъолияти адабиву эҷодии ў кўтоҳ бошад ҳам, аз ў мероси бою гаронбаҳое боқӣ мондааст. Ашъори шоир доманадор буда, ду давраро фаро гирифтааст. Ашъори ў аз нигоҳи бадеият ва самимияти ҳиссиёт хеле баланд мебошад. Пайрав дар баъзе шеърҳояш таассуроти дар ҳаёт фирефта шудан, ғалат баромадани орзуву амал ва хаёлоти ширин, ноумедӣ ва маъюсиро инъикос намудааст:\n\nЧӣ шуд, ки боз фалак мекашад ба кунҷу канорам?\nЧӣ бахти шум, ки пайваста гаштааст дучорам?\nНочида донаи умед, рондаӣ зи биҳиштам,\nНохўрда луқмаи ҷовид, мекашӣ ба мазорам.\n\nПайрав ба шеъру адаб аз диди тоза назар мекард. Ў ба пояҳои баланди эҷодӣ расидааст. Устод Айнӣ истедоди баланд доштани Пайравро дар шеъру ғазал дуруст қайд кардааст. Дар ҳақиқат забони ашъори ў хеле ширину равон, бо вазну қофияи солим, бой аз санъатҳои бадеӣ ва қувваи баланди ифоданокӣ мебошанд:\nОҳу фиғон кашидаму гуфтам, ки дўстон,\nҲастам асири духтари Чингизи хунхор.\nФарёд аз он ду наргиси ҷодуи дилфиреб,\nЭй вой аз он карашмаи чашмони пурхумор.\n\nМавзўи ашъори шоир гуногун мебошанд. Ашъори ў мавзўъҳои озодии занон, душманони озодӣ, ҳаёти меҳнаткашони мамлакатҳои хориҷӣ, ҷангу ҷидолҳои империалистони хориҷӣ, тарғиби дўстиву рафоқати халқҳоро фаро гирифтааст. Эҷодиёти шоир мувофиқи давру замон, тибқи анъанаҳои пешини адабиёт сурат мегирифту сароида мешуд. Пайрав, ки тарбиятгирифтаи мактабҳои усули русӣ буд, ба оянда назари некбинона доштааст. Ў ҳиссиёти гарму ҷўшони некбинонаи худро ба ояндаи дурахшон чунин ифода кардааст:\n\nЗаврақи ишқ шикаста шуд… аммо,\nКиштиҳои дигар бино созем.\nСар ба сар баҳрро шино созем,\nКиштиҳои мукаммалу зебо.\n\nМеҳнатдўстиву кордонии синфи коргарро дар ашъори худ хуб тасвир намудааст. Зарбдорони меҳнатро тавсиф намуда, бузургию ҳиммати баланди онҳоро фазилати неки инсонӣ мешуморад:\nҚувваи бозуят, эй сириштаи меҳнат,\nОҳану фўлодро чу мум кунад нарм.\nҲон, бизан, эй зарбдор, зарба, ки ин дам,\nҚобили мардонагист, лоиқи ҳиммат!\n\nБаъди Инқилоб, ки дар ҳама ҷо сохтмонҳои бузург идома меёфтанд, шоир ҳиссиёти худро ифода карда гуфтааст:\n\nБа сарзамини тиллохез Кони Зарафшон,\nКанори Вахш шуда Мисри тозае барпо.\nҲарифи пахтаи мисрӣ, рақиби рўди Нил,\nНадида буд ба умраш каланду досу бел…\n\nАз мероси адабии шоир асарҳои ў бо номи достони «Тахти хунин» ду маҷмўааш бо номҳои «Шукуфаи адабиёт» ва «Шеърҳо» боқӣ мондаанд, ки хазинаи адабиёти моро бою рангин кардаанд.  "
      },
      {
        "title": "Ҳаёт ва фаъолияти Ҳабиб Юсуфӣ",
        "content": "\n\nҲабиб Юсуфӣ ҳамчун шоири ватандўст, ҷанговар дар адабиёти мо мақому мартабаи хоса дорад. Ҳабиб Юсуфӣ соли 1916 дар яке аз мавзеъҳои хушманзараи шаҳри бостонии Самарқанд ба дунё омадааст. Гузаштагони шоир аз шахсони бомаърифат будаанд. Ў дар мактабҳои усули нав таҳсил кардааст. Мактаби усули нав ба ў ҳаматарафа дониши васеъ дода, дар ҷисму ҷони ў хислату характери меҳрубонӣ, ҳалимӣ, меҳнатдўстӣ, китобдўстӣ ва ватандўстиро парваридааст. Ҳабиб Юсуфӣ ба дунёи шеъру шоирӣ аз ҷавонӣ ворид шуда бошад ҳам, вале шеърҳои худро расман дертар эълон намудааст. Мавзўи ашъори шоир мухталиф мебошад. Мавзўи Ватан, ватандўстӣ яке аз мавзўъҳои асосӣ ва марказии эҷодиёти шоир ба шумор меравад. Мафҳуми Ватан сарчашмаи илҳоми шоир буда, ба ин маънӣ аз диду назари ба худ хос назар меафканад. Ў ҳиссиёти хешро нисбат ба Ватан дар шеъре чунин ифода менамояд:\n\nҚалам ба даст бигирам,ки  шеър бинвисам,\nЗабони ман зи ҳама пештар «Ватан» гўяд.\n\nКалимаи «Ватан» дар ашъори шоир мазмуну мафҳуми васеъ ба худ касб кардааст. Шоир тамоми сарзамини собиқ Шўравиро барои худ Ватан меҳисобад ва ба  ин тариқ, мафҳуми умумииттифоқӣ доштани калимаи Ватанро чунин шарҳ медиҳад:\n\nВатан, чу нағмасарояст дил зи меҳри ту,\nТуро хазинаи илҳоми хештан гўяд.\nДар оғўши ту ҳазорон диёру шаҳр бувад,\nБа ҳар куҷот равам, дил диёри ман гўяд.\n\nВатан барои шоир хонаи умеду орзуҳо ва бахшандаи бахту саодати халқҳо будааст:\n\nЭй бахт, аҷаб маро Ватан додаӣ ту,\nГулҳои умедам аз чаман додаи ту.\n\nБа ҳамин васила, шоир дар замири хонанда ва шуури онҳо меҳру муҳаббат ба Ватан, ифтихори ватандўстӣ ва қаҳрамониро парвариш мекунад. Дар охир тамоми мардуми ватандўстро барои мудофиаи Ватан даъват менамояд:\n\nГўяд ватанат, ки посбон шав-ту шавӣ,\nБар сарҳади Шарқи Дурамон рав-ту равӣ.\nХонад, ки биё бар осмон пар-ту парӣ,\nФармон бидиҳад, ки барқсон дав-ту давӣ.\n\nҲамин тариқ, муборизаи беамонро бар зидди душмани хунхор тарғибу ташвиқ менамояд. Шоир ҳамчун адиби ҷанговар шоирону нависандагонро барои таблиғу ташвиқи идеяҳои бузурги ватандўстӣ даъват менамояд, то ин ки онҳо ба ашъори оташбори худ халқу миллати моро дар торумор намудани фашизм рўҳбаланд намоянд:\n\nВатан гирифта саросар намуди ҷанговар,\nБиёр, шоири тоҷик, суруди ҷанговар.\n\nЎ худ дар ин ҷода ибтикори хубе нишон додааст. Дар шеъри «Ман Ватанро беш аз ҳарвақта дорам дўсттар»-ў меҳру муҳаббати беандоза ба Ватан доштаи халқи моро возеҳу равшан нишон медиҳад. Ҳатто ў ба қалами худ муроҷиат намуда, ўро ба омода будан даъват мекунад:\n\nВақти он аст, эй қалам, буррандатар гардӣ зи теғ,\nВақти он аст, эй сухан, ғуррандатар гардӣ зи барқ!\nТо ба душман ҳамла орам, решааш бурӣ зи бех,\nТо расӣ, манҳус анчарро кунӣ бешоху барг.\n\nДар ашъори шоир, баъзан Ватан ҳамчун як симои паҳлавоне тасвир ёфтааст, ки ҳангоми муҳориба бо рақиб аз дўстону мухлисон дастгирӣ ва дўстдории бештареро хоҳон аст:\n\nЯк ҷаҳон ишқи Ватан дорад дили халқи азим,\nТо Ватанро дўст дорад, дўст дорад то абад, …\nЧун Ватан мардона дар ҷанг омадаст, имрўз ман,\nИн Ватанро беш аз ҳарвақта дорам дўсттар.\n\nХулоса, шоир дар таърихи адабиёт бо ватандўстии худ як сабақи ҳаётие боқӣ гузоштааст. Ў то ҳадде дўстдори обу хоки Ватан будааст, ки ихтиёран ба ҷанг меравад. Дар ҷанг низ кору фаъолияти хуб нишон медиҳад ва сазовори бовариву эътиқоди ҳамяроқон мегардад. Қайд кардан зарур аст, ки Ҳабиб Юсуфӣ ҳамчун шоири ҷанговару ватандўст дар муддати умри кўтоҳи худ тавонистааст ҳам бо қалам ва ҳам бо шамшер вазифаи фарзандии худро дар назди халқу Ватан содиқона иҷро намояд.  "
      },
      {
        "title": "Достони «ҳасани аробакаш»-и Мирзо Турсунзода",
        "content": "\n\nМирзо Турсунзодаро Ҳукумати Ҷумҳурии Тоҷикистон ба муносибати 90-солагии зодрўзаш бо унвони олии Ватан-Қаҳрамони Тоҷикистон сарфароз гардонидааст. Ў соли 1911 дар деҳаи Каратоғи ноҳияи Ҳисор ба дунё омада, аз аввалин толибилмони мактабҳои усули нав будааст. Шоир дар муддати умри пурбаракати худ дар тамоми кору фаъолияти давлатӣ, фарҳангӣ, илмӣ, адабӣ ва сиёсии кишвари хеш саҳми арзандае гузоштааст. Турсунзода аз худ осори зиёде ба мо ёдгор гузоштааст. Яке аз онҳо достони «Ҳасани аробакаш» мебошад. Достон аз амалиёти қаҳрамони асосии он-Ҳасан шурўъ мешавад:\n\nПўшт, машкоб!\nБохабар, мардум!\nБа қафоят нигоҳ кун, нонвой!\nҲой, ҳезумфурўши варзобӣ,\nХарри худро каш аз даруни лой!\n\nМавзўи асосии достони мазкур ин сохтмони сотсиалистӣ дар Тоҷикистон ва муборизаи ду тартибу низом, яъне муборизаи ҳаёти нав бо кўҳна мебошад. Чанд бахши достон ба тақдиру сарнавишти таърихии табақаи меҳнатии аҳолӣ дар солҳои 20-30-юми асри ХХ бахшида шудааст. Дар достон ғайр аз Ҳасан инчунин Садаф, Иван Кузмич, раиси колхоз, Турсунзодаи донишҷў, хаткашон ва дигар қаҳрамонон дар ҳаллу фасли масъалаҳо саҳм гузоштаанд. Дар асар Ҳасан ҳамчун шахси аробакаше, ки ба аспу аробаи худ меҳру муҳаббати беандоза дорад, тасвир ёфтааст. Зеро, ки дар бисоти Ҳасан ғайр аз як аспу ароба чизи дигаре набуд. Доираи фаъолияту амалиёти ў бо аспу аробааш хеле васеъ буд. Баъдҳо, рушду инкишофи босамари ҳаёти сотсиалистӣ дар шаҳру ноҳияҳои Тоҷикистон оҳиста майдони амалиёти Ҳасанро танг карда, ўро аз ҷое ба ҷои дигар меронанд. Дар охир шароити ҳаёти нави ҷамъиятӣ ўро водор месозад, ки аз баҳри касбу кори хеш барояд. Ҳасан ҳамчун ҷавони кўҳистонӣ боғуруру сарбаланд буда, меҳнати ҳалолро асоси ҳамаи хушбахтиҳо ва зиндагии худ медонад. Ҳасан ба касбу кори худ дилбастагии зиёд дошт. Ў аспи худро рафиқи беҳтарину вафодор дониста, онро муболиғаомез васфу ситоиш мекунад:\n\nДорад он дўст яккаву танҳо,\nБол афшонда по ниҳоданро.\nАз сари кўҳу синаҳои дашт,\nПаҳлавонвор роҳ гаштанро.\n\nСипас, мувофиқи тағйироти давру замон ў низ фаъолияти худро тағйир медиҳад, аз аспу арроба даст кашида, ронандаи мошин мешавад. Симои Садаф дар достон ҳамчун яке аз аввалин духтарони тоҷик, ки дар омўзишгоҳи муаллимтайёркунӣ таҳсил намудааст, тасвир ёфтааст Шоир Садафро дар асар чун духтари поктинат, вафодору боадаб ба қалам додааст.\n\nШоир масъалаи дўстиву рафоқати байни халқҳои тоҷику русро дар симои Иван Кузмичи табиб инъикос намудааст.\n\nХулоса, шоир барои возеҳу равшан ифода намудани мақсади худ аз анъанаву таҷрибаи адабиёти тоҷику рус истифода кардааст. Ба ин васила, шоир рўҳияи аспбозону аробакашони давру замони худро равшан ифода намудааст. Турсунзода барои пуробуранг тасвир намудани симои қаҳрамонони худ аз мақолу зарбулмасалҳои халқӣ ва суханҳои пандуандарзӣ низ истифода намудааст, ки рўҳи забони гуфтугўиро қувват додаанд.  "
      },
      {
        "title": "Достони «писари ватан»-и Мирзо Турсунзода",
        "content": "\n\nУстод Турсунзода ҳамчун фарзанди вафодори халқу Ватани хеш дар сохтмонҳои азими кишвар аз қабили Канали Фарғона, Роҳи Помир, Канали Ҳисор ва дигар корҳои ҷамъиятӣ фаъолона иштирок намудааст. фаъолияти адабии устод Турсунзода дар замони ҷанги хонумонсўз хеле равнақу ривоҷ ёфт. Мирзо Турсунзода соли 1911 таваллуд шуда, соли 1977 вафот кардааст. Шоирро мардуми меҳнаткаши тоҷик ва тамоми дунё дўст медоштанд. Ўро дар яке аз баландиҳои мавзеи шаҳри Душанбе, ки бо номи теппаи Лучоб маъруф аст, ба хок супориданд, ки минбаъд зиёратгоҳи аҳли илму адаби ҷаҳониён гаштааст. Шоир дар мавзўи ҷанг осори зиёде дорад. Достони «Писари Ватан» яке аз асарҳои бузурги шоир дар ин мавзўъ ба шумор меравад. Шоир дар достон ҳаёту фаъолияти ҷанговарон, фарзандони халқи тоҷик ва дўстиву рафоқати онҳоро бо фарзандони бародари халқи украин тасвир намудааст. Мирзо Турсунзода достони худро аз панду андарзи падари қаҳрамони достон- Қодир оғоз кардааст. Шоир симои падари қаҳрамони худро ҳамчун шахси ботаҷриба, меҳнаткашу ватандўст ба қалам додааст. Бо оғоз шудани ҷанг падар писарашро барои мудофиаи обу хоки Ватани худ даъват менамояд:\n\nТу ҳам бо дўстонат рав ба майдон,\nНишон деҳ қудрати худро писарҷон.\nДалери ман, сазовори падар бош,\nЧу шамшери падар соҳибзафар бош.\n\nҒояи асосии достон ин мавзўи ватандўстии халқу миллати собиқ шўравӣ ва аз ҳуҷуми фашизим ҳифз намудани марзу буми кишвар мебошад. Дар майдони ҷанг, дар бешазори Украина Қодир бо Микола шинос мешавад. Дар қисмҳои баъдина муносибати дўстиву бародарии Қодиру Микола тасвир мешавад, ки якҷоя сарзамини худро ҳимоя мекунанд:\n\nТу бингар Украини меҳрубонро,\nРухи зарду дили пурхуни моро.\nБа роҳаш не ҳарос аз тир дорам,\nНа тарсе аз дами шамшер дорам.\n\nШоир дар асар муносибати меҳрубонона ва дўстиву рафоқати халқу миллатҳои дигарро низ дар симои Микола ва Марина меорад ва ҳангоми гусел чунин суханҳо мегўяд:\n\nМикола, рав, ҳимоят кун Ватанро,\nКи бе он ту нахоҳӣ ёфт манро.\nАгар ту ишқро дорӣ муқаддас,\nАгар онро нигаҳ дорӣ зи нокас.\nБирав, нобуд кун яғмогаронро,\nФашистон- душманони молу ҷонро.\n\nХулоса, дар достон ҳам симои Қодир ва ҳам симои Микола ҳамчун ҷанговарони далеру шуҷоъ, ватандўсту вафодор инъикос ёфтааст. Қодир захмӣ шуда ба беморхона меафтад. Ў аз он ноумед мешавад, ки душманонро то ба охир мағлуб накардааст. Вале иродаи қавии ў, суханони шифобахши табибон ва номаҳои тасаллобахши маҳбубаи ў Саодат ба Қодир нерўи тоза мебахшанд:\n\nТу даъвои маро исбот кардӣ,\nБа аспат щоҳи душман мот кардӣ.\nМашав навмед аз бедида гаштан,\nКи ҷояшро бигирад дидаи ман.\n\nШоир дўстии халқҳои мухталифро дар замони ҷанг тасвир намуда, онро яке аз сабабҳои пирўзии мардуми шўравӣ донистааст.  "
      },
      {
        "title": "Симои зан-модар дар ашъори Мирзо Турсунзода",
        "content": "\n\nУстод Мирзо Турсунзода ҳамчун симои барҷастаи илмию фарҳангӣ ва сиёсию иҷтимоии Ҷумҳурии Тоҷикистон мардуми шарифи онро ба оламиён муаррифӣ намудааст. Турсунзода чун шоири халқии Тоҷикистон моҳи майи соли 2001 ба муносибати 90-солагии зодрўзаш бо унвони олии Ватан-Қаҳрамони Тоҷикистон сарфароз гардидааст. Нақши устод Мирзо Турсунзода дар корҳои давлативу байналмилалӣ хеле бузург будааст. Симои занону модарон дар эҷодиёти бештари шоирону нависандагон ба чашм мерасад. Вале устод Турсунзода мавзўи зан-модарро ба пояи баланди ғоявию бадеӣ расонидаанд. Ашъори ба Модар бахшидаи устод Турсунзода аз қабили «Модарам», «Дасти модар», «Дили модар», «Бигзор, зан бошад мудом», «Зан агар оташ намешуд», «Зан посбони оташ аст», «Чашми ман» мебошанд, ки дар онҳо бо меҳру муҳаббат ва самимияти зиёд сухан мекунад. Дар «Дили модар» ном шеъри худ шоир тамоми хусусиятҳои неки модарони тоҷикро возеҳу равшан нақл мекунад. Дар ин мисраъҳо шоир ҳолати рўҳӣ ва қалби пурэҳсоси модарро ба таври воқеӣ  ифода намудааст:\n\nНамурдам, зистам,\nФарзанди хурдамро калон кардам,\nШаби тўйи арўсӣ ашки шодиро равон кардам.\nГумон кардам, ки оби дида марҷон гашт, марҷонро.\nБа келин пекаш кардам,\nДуо чун модарон кардам.\n\nШоир дар ашъори худ, расму оинҳои мардумиро низ тасвир намудааст, ки хусусияти миллии модарони тоҷикро ифода кардааст. Модарони тоҷик, ки дар баробари тамоми модари миллатҳои дигар рўзҳои сахти Ҷанги Бузурги Ватаниро дидаанду азобу кулфатҳои онро кашидаанд, фарзандони хешро аз даст додаанд, пайвандону шавҳарони худро гум кардаанд, чунин орзу доранд:\n\nНадорам тоқати доғи писар дидан дигар ҳаргиз,\nСаросар сўхтори пуршарар дидан дигар ҳаргиз,\nБа ҳар як хона тифли бепадар дидан дигар ҳаргиз,\nҲаёти одамиро дар хатар дидан дигар ҳаргиз.\n\nРанҷу азобҳо ва сабру таҳаммули модаронро дар шабҳои тор паси гаҳвора шоир хеле хуб ифода намудааст:\n\nБо ҳамон дасте, ки шабҳои дароз,\nЧашми шаҳло карда во аз хоби ноз.\nАллагўён тифлро хобондаӣ,\nТо саҳар гаҳворааш ҷунбондаӣ.\nБо ҳамон дасте, ки шодон борҳо,\nПок кардӣ ашки чашмони маро.\n\nДар шеъри «Зан агар оташ намешуд» шоир фазлу ҳунари модарро дар ҳаёт хеле ҷолиб ифода кардааст. Шоир занро сарчашмаи ишқу зиндагӣ ва офарандаву созандаи ҳаёти солим ба қалам додааст:\n\nЗан агар оташ намешуд, хом мемондем мо,\nНорасида бодае дар ҷом мемондем мо.\nЗан агар оташ намешуд, хонаи мо сард буд,\nБе чароғи равшане дар шом мемондем мо.\n\nАз қадимулайём ба мо маълум аст, ки шири модарон хусусияти табобативу муолиҷавӣ низ дорад. Зеро модарони мо ҳангоми ба ягон беморӣ мубтало шудани чашму гўши мо ба он шир меҷўшанд ва он шифои комил меёбад. Шоир маънии болоро чунин тасвир намудааст:\n\nГар ба чашми мо намедўшид модар шири хеш,\nКури модарзод дар айём мемондем мо.\n\nУстод Турсунзода симои зан-модарро хеле олӣ тасвир кардааст. Вале мо фикру андеша дорем, ки дар ҳаққӣ модарон чанде сухан гўем кам аст. Онҳо ба ҳама чиз сазоворанд. Ишқу муҳаббат, ки модарон доранд, беназир аст, он гавҳари ноёбро қадр бояд кард.  "
      },
      {
        "title": "Сулҳу дўстӣ дар эҷодиёти Мирзо Турсунзода",
        "content": "\n\nУстод Мирзо Турсунзода соли 1911 дар деҳаи Қаратоғ ба дунё омада, таҳсили ибтидоии худро аз мактаби кўҳнаи Қаратоғ шурўъ намудааст. вале аз сабаби нодурустии таълиму тарбия ў хатту савод набаровардааст. Сипас, шоир дар мактабҳои усули нав, дар омўзишгоҳҳо ва донишкадаҳои ҳамонвақта таҳсили худро идома медиҳад. Баъди таҳсилоти олӣ ба хизматҳои илмӣ, адабӣ ва давлатӣ сафарбар карда мешавад. Қисми зиёди осори ўро шеъру асарҳои ба мавзўи дўстӣ ва сулҳ бахшидаи ў ташкил медиҳанд. Аз ин рў, Турсунзода ҳамчун вассофи сулҳу дўстӣ шинохтаву эътироф карда шудааст. Баъд аз сафарҳои хориҷӣ ва ҷаҳонгардии шоир дар эҷодиёти ў, махсусан дар доираи мавзўъҳои байналхалқӣ тағйироти куллие ба миён омад. Ва ў тамоми ҳаёт ва фаъолияти адабии худро барои мустаҳкам намудани сулҳу дўстии халқҳои ҷаҳон бахшидааст. Шоир бо сурудани ашъори сулҳу дўстӣ тавонистааст, ки дар тамоми кишварҳои дуру наздик ғояҳои сулҳу дўстиро паҳн намояд.\n\nЯке аз бахшҳои асосии мавзўи эҷодиёти шоирро мавзўи сулҳу амонӣ ва ҳамраъйии халқҳои тамоми дунё ташкил медиҳад. Шоир сулҳу амониро ҳамчун сарчашмаи асосии ободии ҳар як сарзамин, ободии кишвару диёр ва хушбахтии инсонҳо ба қалам додааст. Сулҳу амонӣ монанди офтоби тобон ба ҳама кишварҳо лозиму зарур аст:\n\nСулҳ дар гул-гул шукуфтанҳои ҷонон кишвар аст,\nДар шуои офтоби толеи баҳру бар аст.\nДар суруди аллаву бедор чашми модарон,\nХоби орому табассумҳои хуррам кўдакон.\n\nДар ҳақиқат, хотири ҷамъи падару модарон ва зиндагии осудаву хоби ороми кўдакон ин худ як барқарориву мавҷудияти сулҳу амонӣ маҳсуб дониста мешавад. Вале ин сулҳу амонӣ бо душвориҳои хеле зиёд ба мардуми мо насиб гаштааст:\n\nМенависам ман суруди сулҳро бо хуни дил,\nБо тапиданҳои беороми рўзафзуни дил.\nТо яроқи тез гардида ба дасти дўстон,\nҶангҷўёнро кунад шармандаи рўйи ҷаҳон.\n\nЗарурати сулҳу амониро дар байни ҷамъият таъкид намуда, онро дар мисоли сулҳҷўии одамони шўравӣ чунин шарҳ медиҳад:\n\nПурҳарорат нест бе сулҳ офтоб,\nДар замин ҳам нест файзи беҳисоб.\n\nШоир бар он таъкид мекунад, ки тамоми халқу миллатҳои озодихоҳи ҷаҳон озодиву хушбахтии комили хешро аз сулҳ дидаанд:\n\nСулҳ бо имзои моҳо-мардумони фатҳёб,\nМенамояд нақшаҳои ҷангҷўёнро хароб.\n\nМавзўи дўстии халқҳо дар ашъори шоир яке аз мавзўъҳои асосӣ ба шумор меравад. Мафҳум ва маънии дўстиву рафоқатро дар ашъори худ содаву самимӣ чунин ифода менамояд:\nТо тавонӣ, дўстонро гум макун,\nДўстони меҳрубонро гум макун.\nДар ҷаҳон бе дўст будан мушкил аст.\nМушкилосонкункасонро гум макун.\nДўст ояд, гарм дар оғўш гир,\nРасми хуби тоҷиконро гум макун.\n\nШоир дўстии халқҳои тоҷикро бо халқҳои мухталифи дунё хеле муҳим мешуморад. Бинобар ин, дар ашъори ў дўстии халқи тоҷик бо халқи рус низ тасвир ёфтааст. Халқи рус дар ашъори шоир ҳамчун муаллим, раҳнамо, дўст ва ҳамкори тамоми халқҳо ба қалам дода шудааст. Чунин фикру андешаи худро дар «Уқоб» ном асараш чунин баён мекунад:\n\nТоҷиконро ту болу пар додӣ,\nҚудрати тоза ин қадар додӣ.\nБахту тақдири мо ягона бувад,\nМурғи бахти як ошёна бувад.\n\nХулоса, Турсунзода мавзўи дўстии халқҳоро дар осори боқимондааш инкишоф додааст. Дар шеъри «Дил барнагашт» дўстиву рафоқати мардуми тоҷику украинро чунин тасвир менамояд:\n\nХўрдаам нону намак аз дасти фарзандони ў,\nЛутфу эҳсон ёфтам аз чеҳраи шодони ў.\n\nШоир озодиву хушбахтии халқи меҳнаткаши худро дар дўстӣ ва якдилии бародаронаи ҷамъи халқҳо медонад:\nТу донӣ, ки Шарқи ман аз ин бало,\nРаҳо ёфт кайҳо, дар он халқхо.\nБа ҳам дўстӣ, меҳрубонӣ кунанд,\nЧу як ҷону тан зиндагонӣ кунанд.\n\nЎ дўстиву рафоқати халқҳои шўравиро сарчашмаи асосӣ ва такягоҳи сулҳу осоиши тамоми ҷаҳон меҳисобад.  "
      },
      {
        "title": "Достони «ливои зафар»-и Мирсаид Миршакар",
        "content": "\n\nМирсаид Миршакар соли 1912 дар деҳаи Синдеви собиқ ноҳияи Роштқалъаи Вилояти Автономии Бадахшони Кўҳӣ ба дунё омадааст. Волидайни ў аз чорводорони калони деҳа будаанд. Мирсаид Миршакар яке аз дастпарварони хонаи бачагон буда, дар нахустин мактаб-интернати шўравӣ таҳсил намудааст. Сипас, ў барои таҳсил ба шаҳри Душанбе меояд. Ў ҳамчун узви фаъоли сохтмони Вахш дар корҳои азнавсозии водии Вахш фаъолона иштирок кардааст. Мирсаид Миршакар ҳамчун шоири халқии Тоҷикистон фаъолияти эҷодии хешро баъди солҳои 30-юм оғоз намудааст. Яке аз асарҳои бузурги ў достони «Ливои зафар» мебошад. «Ливои зафар» аввалин достони шоир маҳсуб мешавад. Достони мазкур хислату характери тарҷумаиҳолӣ дорад. Маъхазҳои достон дар асоси ҷараёни сохтмони обёрии водии Вахш ва саёҳати худи шоир ба ин сохтмон ҷамъоварӣ карда шудааст. Бар замми ин шоир дар бораи обёрии водии Вахш, дар бораи нақши ташкилотчигӣ ва роҳбарикунандаи ҳизби коммунистӣ дар корҳои бузурги сохтмонӣ ва ёрии бародаронаи халқҳои шўравӣ ба меҳнаткашони тоҷик, сухан меронад. Шоир худро ҳамчун як қаҳрамони достон муаррифӣ менамояд. Мирсаид Миршакар баъди тасвири ҷойи кор ва шароити меҳнатии коргарон хулқу атвори неки меҳнаткашони шўравӣ, рафтори бошууронаи онҳо, меҳнатдўстии онҳоро муфассал нишон додааст. Ҷолиби диққат аст, ки дар асар тартибу низоми кори меҳнаткашон, интизоми меҳнат, меҳнати коллективонаи халқу миллатҳои гуногун возеҳу равшан инъикос ёфтааст. Ў аз санъати ташхис истифода намуда, аз забони дарё сухан мегўяд, яъне дар бораи фоидаҳои ояндаи он ба саҳроҳои нави обёришаванда ва дар бораи аҳамияти умумишарқии он сухан меронад:\n\nБихоҳанд манро ба колхоз диҳанд,\nК-аз обам биёбон гулистон кунанд.\nБигиранд аз қуваам барқро,\nДурахшон намоянд аз он Шарқро.\n\nМирсаид Миршакар чун шоирону адибони давраи шўравӣ саъю кўшиш намудааст, ки симои коргар ва меҳнаткаши ғайритоҷикро дар баробари образи коргарони маҳаллӣ инъикос намояд. Тавре маълум аст, халқу миллатҳои гуногуни Иттиҳоди Шўравӣ ҳамчун бародарони мардуми тоҷик дар пешрафти ҳама корҳо бародарона хиссаи намоёни худро гузоштаанд. Шоир чунин мавқеи онҳоро ба эътибор гирифта, дар қадами аввал ба тасвири намояндагони халқи кабири рус пардохтааст. Симои Иванов аз қабили ҳамин гуна ашхос мебошад, ки ҳамчун аъзои ҳизб бо бригадаи махсуси коргарон ба Тоҷикистон фиристода шудааст:\n\nБа фармони партия мо даҳ нафар,\nБа ин ҷо намудем моён сафар.\nЗамоне, ки ин ҷо расидем мо,\nНадидем ҷуз водию кўҳҳо.\n\nХулоса, шоир дар симои Иванов ҳамчун коргари бошуур, қавиирода ва тобоварандаро нишон додааст. Дар достон дўстии халқҳои собиқ шўравӣ таҷассум ёфтааст, ки онҳо баҳри иҷро намудани нақшаҳои азими сохтмонӣ якдилона меҳнат мекарданд.  "
      },
      {
        "title": "Достони «панҷи ноором»-и Мирсаид Миршакар",
        "content": "\nШоири халқии Тоҷикистон Мирсаид Миршакар зодаи Вилояти Мухтори Кўҳистони Бадахшон буда, соли 1912 дар деҳаи Синдев ба дунё омадааст. Ў таҳсилоти ибтидоии хешро дар мактаби деҳаи Поршнев ва сипас дар мактаби интернати шаҳри Хоруғ гузаронидааст. Шоир дар мактаби ҳизбии шаҳри Душанбе низ таҳсил намудааст. Мирсаид Миршакар дар муассисаҳои ҷумҳуриявию ҳукуматӣ адои вазифа намудааст. Мирсаид Миршакар дар тўли кору фаъолияти худ бо чандин ордену мукофотҳои давлатӣ сарфароз гардидааст. Эҷодиёти баъдиҷангии шоир асосан маҷмўаи достонҳои ўро ташкил медиҳад. Достоннависӣ дар мероси адабии ў мавқеи муҳимро пайдо карда буд. Яке аз достонҳои бузурги баъдиҷангии ў достони «Панҷи ноором» мебошад. Шоир дар достон ҳаёти хушбахтонаи колхозҳои сарҳадӣ, ҳаёти озоди одамон, сарҳадчиён ва бодиққат посбонӣ кардани онҳо обу хоки Ватанро, ҳаёти мазлумонаи халқҳои машриқзаминро ба қалам додааст. Қаҳрамонони мусбати достони «Панҷи ноором» шахсони гуногун буда, аз сарҳадчиён, сарбозон, коргарони кон, духтарони меҳнатдўсти кўҳистонӣ, колхозчиён иборат мебошанд. Дар достон, ҳамчунин муносибати софдилона ва самимонаи ишқу муҳаббати ҷавонон тасвир ёфтааст. Кору фаъолият ва муваффақияти кўҳии Тоҷикистонро дар симои сарҳадчиён инъикос кардааст. Достон аз шаш қисм иборат мебошад. Дар бахшҳои гуногуни достон манзараҳои табиати кўҳистон, ҳаёти мардум, меҳнати колхозчидухтарон, симои қишлоқи колхозӣ, шодию сурури онҳо, ҳаёти озодонаи онҳо тасвир ёфтааст. Достон аз қисмҳои ҷудогона иборат ёфта, ҳар як бахши он мақсаду мароми муайянеро ифода менамояд. Ҳар як қисми достон чунин оғоз меёбад:\n\nМевазад боди тозаву форам,\nБарги гулҳо ба ҷунбишанд аз он:\nМешавад паҳн дар фазо ҳар дам,\nИн суруди қадими кўҳистон:\n«Рўзу шаб рўди Панҷи ноором,\nМезанад доду мезанад фарёд\nМеравад худсарона, лекин ром,\nҲеҷ касро намешавад, Ҳайҳот!»\n\nШоир достонро бо забони содаву равон нақл мекунад. Барои равшании фикр бошад, аз санъатҳои бадеӣ фаровон истифода намудааст.\n\nЯке аз мавзўъҳое, ки дар байни мавзўъҳои дигари достон мавқеи муҳим дорад, ин мудофиаи сарҳади Ватан тавассути сарҳадчиён ба таври воқеӣ инъикос ёфтааст. Хулоса, муаллифи достон тарзу тариқи содаву равони баёни фикрро интихоб кардааст, ки хеле ҷолиб мебошад. Чунин тарзу тариқи нигориш ба забон ва воситаҳои тасвири асар таъсири мусбат бахшидааст.  "
      },
      {
        "title": "Романи «шодӣ»-и Ҷалол Икромӣ",
        "content": "\nҶалол Икромӣ чун нависандаи бузург дар адабиёти давраи шўравӣ маълуму машҳур гардидааст. Ў дар давоми умри пурбаракати хеш осори зиёде офарида, ба оламиён ғизои маънавӣ ва шавқу завқи бадеӣ бахшидааст. Нависанда бо осори гаронбаҳои худ дар рушду инкишофи насри муосири тоҷик хизмати барҷастае кардааст. Баъди хатми Дорулмуаллимин чанде дар Бухоро ба ҳайси муаллимӣ адои вазифа намудааст. Ҷалол Икромӣ соҳиби таҷрибаи бойи нависандагӣ будааст. Фаъолияти адабии ў аз шеърнависӣ оғоз шуда бошад ҳам, эҷод намудани романҳои таърихӣ дар мероси адабии ў мавқеи муҳим доранд.\n\nНависанда таҷрибаи осори насрии худро нахустин маротиба дар асари бузурги худ романи «Шодӣ» зоҳир намудааст. Романи «Шодӣ» дорои ду китоб буда, воқеаҳои замони дигаргуниҳои баъдиҷангии ҳаёти колхозиро дар бар мегирад. Ҷалол Икромӣ дар навиштани ин асар ба таҷрибаи нависандагии адиби рус Михаил Шолохов пайравӣ намуда, ба анъанаҳои хуби адабиёти рус такя кардааст. Романи «Шодӣ» ҳамчун ҳуҷҷати таърихӣ ва бадеии он солҳо дониста шуда, қаҳрамони асар асосан оммаи халқ маҳсуб мешавад. Дар асар масъалаи тағйири идеявии одамон ва рушду инкишофи муносибатҳои сотсиалистӣ дар симои деҳқонони гуногунтабақаи Гулистон ва ба вуҷуд омадани деҳаи нави колхозӣ инъикос ёфтааст. Дар роман кору фаъолияти қаҳрамонони мусбат ва манфӣ тасвир ёфтааст. Қаҳрамонони мусбат дар симои Шодӣ, Бобосафар, Зебихола, Муқим, Акаи Истад, Қосимҷон бо образҳои манфии роман Мансурбой, Калоншоҳ, Холмирзо, Қудрат, Тўрабек муқобил гузошта шудааст. Симои Шодӣ ҳамчун қаҳрамони асосии роман хеле хуб тасвир карда шудааст. Симои ў дар роман ҳамчун котиби ташкилоти ибтидоии партиявӣ, намояндаи ҳукумат дар деҳот ба образи Давыдови Михаил Шолохов аз романи ў «Замини корамшуда» қаробат дорад. Шодӣ чун фарзанди вафодори халқу Ватан, ҳизб ва шахси поквиҷдону хоксору ҳалиму меҳрубон супоришҳои партия ва ҳукуматро софдилона иҷро менамояд. Ў ба масъалаи тарбияи насли наврас диққати ҳаматарафа медиҳад. Дар масъалаи ишқу муҳаббат низ нисбат ба Дилбар меъёрҳои одобу ахлоқи инсониро риоя кардааст. Шодӣ шахси масъулиятшинос аст. Ў манфиати ҷамъиятро аз манфиатҳои шахсии худ боло медонад ва баҳри амалӣ шудани онҳо заҳматҳо мекашад.\n\nДар образҳои манфии асар кулакҳо, думравони онҳо Мансурбой, писарони ў, Калоншоҳ, Қудрат, Холмирзо ва дигаронро тасвир кардааст.\n\nХулоса, Шодӣ бар зидди ақидаҳои кўҳна муборизаи беамон бурда, пирўзӣ ба даст меорад ва ба мақсади худ ноил мешавад. Нависанда саъй намудааст, ки хислатҳои неки ватандўстонаи қаҳрамононаи худро ҳамчун сифатҳои хуби одамони шўравӣ ба қалам диҳад. Романи «Шодӣ» бо тамоми ҷиҳатҳои мусбату манфиаш дар насри муосири тоҷик таъсири бузург расонидааст. Нависанда ҷараёни задухўрд ва душвориҳои зиёди ибтидои солҳои 30-юмро воқеъбинона инъикос кардааст. Бо инъикос намудани урфу одат ва расму оинҳои мардуми халқи тоҷик тавонистааст, романро  обуранги  бадеӣ бахшад.  "
      },
      {
        "title": "Романи «духтари оташ»-и Ҷалол Икромӣ",
        "content": "\nҶалол Икромӣ Нависандаи халқии Тоҷикистон соли 1909 дар шаҳри Бухоро ба дунё омадааст. Падари нависанда Икромиддин аз шахсони бомаърифати давру замони худ будааст. Ў барои таълиму тарбияи фарзандони худ саъю талошҳои зиёде кардааст. Ҷалоли хурдсол дар дусолагӣ аз модар маҳрум гардида буд. Падараш бештар ба ў ғамхору меҳрубон будааст. Ҷалолуддини хурдсол аз овони кўдакӣ ба омўзиши достонҳо шавқу ҳаваси бузург доштааст. Ҷалол ҳам дар мактаби кўҳна ва ҳам дар мактабҳои усули нав таҳсил кардааст. Ў таҳсилдидаи Дорулмуаллимини шаҳри Бухоро низ будааст.\n\n«Духтари оташ» яке аз романҳои барҷастаи адабиёти шўравии тоҷик буда, мавзўъҳои мухталифро фаро гирифтааст.\n\nНависанда дар роман бедоршавии шуури синфии тоҷикони меҳнаткашу меҳнатдўстро ба қалам додааст. Симои Фирўза ҳамчун зани тоҷик дар роман мавзўи асосиву марказиро ифода менамояд. Ба ғайр аз ин, ҳамкории меҳнаткашони рус ва тоҷик мавриди таҳлилу баррасӣ қарор дода шудааст. Дар романи «Духтари оташ» як бахши образҳоро шахсони таърихӣ ташкил медиҳанд. Романи мазкур аз се фасл иборат мебошад.\n\nҚаҳрамонони асосии асар Дилором-каниз ва набераи ў- Фирўза мебошанд. Дар образи Дилором-каниз симои занони муборизу фаъоли тоҷикро ба қалам додааст. Гарчанде ў ба ғуломии хеш иқрор будааст, вале ў чун зани оқилаю фарзона, меҳнатдўст, заҳматкаш дар байни тоифаҳои гуногуни аҳолӣ сазовори ҳурмату эҳтиром гардидааст. Дилором-каниз беҳтарин хислатҳои хуби занону духтарони тоҷикро дар худ таҷассум намудааст. Образи дигари занҳо дар симои Фирўза, ки дар маркази оташи инқилоб зода шудааст, тасвир меёбад. Симои зан дар романи «Духтари оташ» мавқеи марказӣ дорад.\n\nҶалол Икромӣ ҳамчун нависандаи замони худ ҳаёти камбағалона ва ногувори табақаҳои поёнии занони тоҷикро тасвир карда, масъалаҳои шаъну шарафи инсонӣ, иззати нафс, сарбаландиву шарафу номусро таҳлилу баррасӣ менамояд. Шоир дар симои Оймуллои Танбўр образи занони бомаърифати тоҷикро тасвир намудааст. Ба мисли Оймуллои Танбўр занҳо кам бошанд ҳам, вале онҳо нури маърифату донишро барои бисёриҳо таблиғу ташвиқ менамуданд. Оймуллои Танбўр ба ғайр аз дорои хислатҳои муаллимиву мураббигӣ буданаш боз сазовори муҳаббати дигарон низ будааст. Ў борҳо ба Фирўза барин духтарони тоҷик наҳаросидаву натарсида ёриву кўмаки худро расонидааст. Нависанда Оймуллои Танбўрро чун муҳофизу роҳнамои Фирўзаҳо ба қалам додааст.\n\nХулоса образҳои романи «Духтари оташ» дар баробари он ки дорои таъсири бадеӣ доранд, хонандаро водор месозад, ки ба ҷомеа ва одамон муносибати хубу оқилона дошта бошанд ва аз ҳар як рўйдоди ҳаёт таҷрибае касб намоянд. Романи мазкур аҳамияти бузурги тарбиявии ахлоқӣ дошта, моро ба расму оинҳои гузаштаи халқи тоҷик ошно месозад.  "
      },
      {
        "title": "Романи «дувоздаҳ дарвозаи бухоро»-и Ҷалол Икромӣ",
        "content": "\nҶалол Икромӣ аз зумраи он нависандагоне будааст, ки ҳангоми таҳсил дар Дорулмуаллимин ба таҳлилу омўзиши асарҳои тарҷумашудаи суханварони барҷастаи адабиёти рус ва Аврупо пардохтааст. Аз ин рў, ҷаҳонбинии ў аз шогирдони дигар дида васеътар будааст. Аз рўи нақли худи ў, нависанда аз овони хурдсолӣ ба хонишу дониш меҳру муҳаббати беандозае зоҳир намудааст. Ў пас аз таҳсил дар мактабҳои кўҳна, дар назди муллоҳои кўрсавод, ба мактаби усули нави ибтидоӣ медарояд. Нависандаи бузург аз овони кўдакӣ бо маслиҳату машварати устод С. Айнӣ пешаи насрнависиро касб менамояд. Ў баъдан дар достоннависӣ қувваозмоӣ намудааст.\n\nЯке аз асарҳои бузурги ў «Дувоздаҳ дарвозаи Бухоро» ба шумор меравад. Мазмун ва мундариҷаи асар давоми воқеаҳои китоби аввалӣ буда, ҳодисаву воқеаҳои солҳои 1920-1922-ро фаро гирифтааст. Ин давра солҳои аввали баъди инқилоби халқии Бухоро буда, замони ниҳоят вазнини таърихӣ будааст. Ҳама табақаҳои ҷамъият инқилобро ба таври ба худ хос дарк мекарданд. Муносибати шахсони пешқадами ҷамъият аз қабили Асою Фирўза, Аббосу Каримҷон ба тағйиротҳои гуногуни замона мусбат буданд.\n\nҚувваҳое низ буданд, ки дастовардҳои инқилобро намеписандиданд. Дар асар қаҳрамонони зиёде кору фаъолият намуда, ба иҷрои вазифаҳои инқилоби халқии Бухоро саъю талош варзидаанд. Симоҳои беҳтарин фарзандони содиқи халқу Ватан ба мисли Ҳайдарқул, Файзулло Хоҷаев, Ҳакимов, Абўсаидов, Орифов, Азимҷон махсус дар баробари роҳбарони ҳизб В. В. Куйбишев ҳамчун муборизони содиқи роҳи инқилоб ба қалам дода шудаанд.\n\nОбрази занон дар ҳамаи асарҳои шоир зикр ёфтааст. Дар романи мазкур низ симои занон мавқеи муҳим дорад. Нависанда дар симои Фирўза далерӣ, кордонӣ ва фидокории занони тоҷикро барои хушбахтии занони берўзии замони худ тасвир намудааст. Симои Анбари Ашк бошад дар роман ҳамчун давомдиҳандаи кору фаъолияти образи Дилоромканиз ифода ёфтааст. Анбари Ашк ҳамчун симои занони маърифатдўст бо далерию сухандониаш ва бо санъату ҳунарнамоиҳояш дар тўю тамошоҳо эҳтибор пайдо кардааст. Ў барои хушбахтиву озодии дигар занҳо ҷидду ҷаҳд менамояд. Хулоса, Анбари Ашк аз зумраи он занҳое будааст, ки инқилобро бо камоли хурсандӣ пазироӣ намуд ва ин чунин маъно дорад, ки агар худи Дилоромканиз ба ин рўзи фирўзи пирўзии инқилоб нарасида бошад ҳам, наслҳои оянда ба ин мурод расидаанд, ки ин як муваффақияти кори занони озодфикри табақаҳои поёнии ҷамъияти замони амирӣ маҳсуб дониста мешавад. Нависанда дар симои занон на танҳо далерию ҷасурӣ, балки фазилатмандиву маърифатнокии онҳоро низ таҷассум намудааст.  "
      },
      {
        "title": "Романи «одамони ҷовид»-и Раҳим Ҷалил",
        "content": "\nРаҳим Ҷалил дар адабиёти тоҷик ҳамчун нависанда, шоир, драматург, журналист шинохтаву эътироф карда шудааст. Ў дар адабиёт бо эҷодиёти худ махсусан дар романнависӣ саҳми арзандаву муҳиме гузоштааст. Раҳим Ҷалил соли 1909 дар шаҳри Хуҷанд ба дунё омада, аввал дар мактаби кўҳна ва баъдан дар мактаби сохти шўравӣ таҳсил намудаст. Ў кору фаъолияти адабии хешро аз навиштани ҳикояҳои хурд-хурд оғоз кардааст. Мавзўи эҷодиёти нависанда гуногунранг буда, масъалаҳои муҳими ҳаётро фаро гирифтааст.\n\nРомани «Одамони ҷовид» дар эҷодиёти ў яке аз асарҳои бузург ба ҳисоб меравад. Мавзўъҳои асар дар навоҳии мухталифи Ҷумҳурии Тоҷикистон ба миён омадаанд. Дар маркази асар муборизаҳо ва ҷангҳои қаҳрамононаи зидди дастаҳои ғоратгаронаи Турдӣ, Норқўзӣ, Исломбек, Холбутта, Саидаҳмад дар Хуҷанд, Нов, Тагоб, Басманда ва Мастчоҳ бурдаи дастаҳои ихтиёрии Артиши Сурх тасвир ёфтааст. Романи «Одамони ҷовид» масъалаи созмон додан ва мустаҳкам кардани Ҳокимияти шўравиро дар Тоҷикистон инъикос менамояд. Нависанда бо тасвир намудани ҷараёни муборизаҳои таърихӣ ва азнавсозии ҳаёти сиёсӣ, иқтисодӣ ва мадании халқи тоҷик саъю кўшиш намудааст, ки моҳияти ҳақиқии масъаларо ба хонанда возеҳу равшан намояд.\n\nСимоҳои марказии роман-Павел Иванов, Пўлод Қодиров, Гулрў Рустамова, Салимбой Исмоилов мебошанд. Гурўҳи дуввуми қаҳрамонони асарро образҳои манфӣ аз қабили босмачиён ва сарвару саркардагони онҳо Исломбек, Мавлонбек, Ҳайдарбек ва дигарон ташкил медиҳанд. Қайд кардан лозим аст, ки симоҳои марказӣ ва мусбии асар дар мубориза бар зидди ин ҳама образҳои манфӣ пирўзӣ ба даст меоранд ва дар симои хеш хулқу атвор ва рафтори олии одамони некро зоҳир менамоянд. Масалан, яке аз онҳо Павел Иванов мебошад, ки ҳамчун коргари пуртаҷриба, муборизи роҳи озодӣ даҳҳо ҷавонони бонангу номуси халқи тоҷикро тарбия намудааст. Нависанда Павел Ивановро дар роман ҳамчун ҷанговари далери солҳои ҷанги гражданӣ ба қалам додааст. Образи асосии дигар, ин Пўлод Қодиров мебошад, ки дар натиҷаи кору фаъолияти самараноки худ ҳамчун шахси тарбиятгирифтаи Университети коммунистии меҳнаткашони Шарқ тасвир ёфтааст.\n\nСимои занон дар роман мавқеи хоса дорад. Дар симои Гулрў, Саодатбибӣ, Фазилатбибӣ, Ҳанифа образи занону духтарони бомаърифатро тасвир намудааст. Онҳо ҷавондухтароне ҳастанд, ки моҳияти ҳаёти навро хуб дарк кардаанд. Яке аз образҳои марказии роман-Гулрў Рустамова ба ҳисоб меравад, ки симои садҳо ҷавонзанон ва духтарони муборизи тоҷикро дар худ таҷассум намудааст. Гулрў зани нотарс, далер, ҷасур ва муборизи роҳи озодӣ тасвир ёфтааст. Симоҳои дигар аз қабили Саодатбибӣ, Фазилатбибӣ низ ҳамчун занони фаъол тасвир ёфтаанд, ки пайрави кору фаъолияти фарзандони худ ҳастанд. Умуман, дар симои занон намояндаи садҳо бинокорони ҷамъияти замони баъдиинқилоб, беҳтарин хислатҳои занону духтарони тоҷикро ҳамчун одамони замони нав таҷассум намудааст.\n\nХулоса, нависандаи маъруф Раҳим Ҷалил бо эҷод намудани романи ҷовидонии худ як саҳифаи тозаеро дар таърихи адабиёти солҳои 30-юми тоҷик боз намуд. Забони роман хеле содаву равон буда, дорои хусусиятҳои ба худ хос мебошад. Нависанда кўшиш кардааст, ки забони асараш равон ва образнок бошад. Боигарӣ ва ифоданокии забони асари нависанда дар истифодаи фаровони мақолу зарбулмасалҳо мебошад, ки аз онҳо васеъ истифода намудааст.  "
      },
      {
        "title": "Романи «шўроб»-и Раҳим Ҷалил",
        "content": "   \nРаҳим Ҷалил соли 1909 дар шаҳри бостонии Хуҷанд дар хонадони косибон, ки ба мўзадўзӣ машғул будаанд, ба дунё омадааст. Раҳим Ҷалил дар таърихи адабиёти тоҷик ба ҳайси нависандаи халқии Тоҷикистон, дорандаи Ҷоизаи давлатии ба номи Рўдакӣ маъруфият пайдо кардааст. Нависанда ҳамчун адиби донишманду соҳибистеъдод ба ҳамаи навъҳои адабӣ таваҷҷўҳ зоҳир намуда, осори зиёди мухталиф таълиф намудааст, ки, бешубҳа, дар таърихи адабиёти асри ХХ-и тоҷик мавқеи муҳим доранд.   \n\nРомани «Шўроб» аз ҷумлаи он осори таълифнамудаи нависанда мебошад, ки аз се китоб иборат аст. Мавзўъ ва мундариҷаи асар ҷолиб буда, рўзгор ва ҳаёту фаъолияти синфи коргари тоҷикро дар ду давраи иҷтимоӣ фаро гирифтааст. Ҳодисаву воқеъаҳои асар дар шаҳрчаи Шўроби ноҳияи Исфара, ки яке аз марказҳои коргарӣ ба шумор мерафт, тасвир карда мешавад.\n\nСарчашма ва заминаи бавуҷудоии романи «Шўроб» низ ҳамин ҳаёту фаъолияти бошандагони шаҳраки Шўроб ба шумор меравад. Дар бобҳои алоҳидаи он меҳнати пуразобу саъю кўшишҳои озодихоҳонаи ангиштканон, давраи ҷанги шаҳрвандии аввали асри 20-ум ва ҳодисаву воқеаҳои охирҳои солҳои 50-ум ва ибтидои солҳои 60-ум таҷассум ёфтааст.\n\nҚаҳрамонони асосии асар Холи ворухӣ, Давлат, Петр, Акбар, Буров, Эсанпай, Даря, Арслоналӣ, соҳиби кони ангишт Александров, Петухов, сардори маҳалла, ҳисобчӣ Писин ва табақаҳои мухталифи мардуми тоҷик мебошанд. Дар миёни қаҳрамонони асосӣ Хол мавқеи назаррасу хотирмон дорад. Дар роман Хол ҳамчун шахси дағал, майзада ба қалам дода шудааст. Бо шинос шудан бо коргарони русу украин дар шуури ў оҳиста-оҳиста ҳисси муқобилият ба зулму ситам пайдо мешавад. Дар ҷараёни ҳодисаву воқеаҳо Хол ташаккул меёбад, ҳамчун муаллими коргарони ҷавон маълуму машҳур мегардад. Дар симои Давлат бошад, беҳтарин хусусиятҳои неки мардони меҳнаткаши тоҷик тасвир ёфтааст. Давлат тақдири хешро бо коргарон ва меҳнаткашони ин шаҳрак мепайвандад. Давлат ҳамчун одами нави даврони шўравӣ ба воя мерасад. Дўстиву рафоқат ва ҳамкории халқу миллатҳои мухталифро нависанда дар симои Пётр тасвир намудааст, ки хеле ҷолиб аст. Пётр дар сарзамини Бадахшони Тоҷикистон хизмати Модар-Ватанро адо мекунад ва сазовори эҳтироми ин сарзамин мегардад.\n\nСимои занон низ дар баробари образи мардон возеҳу равшан таҷассум ёфтааст. Дар симои Даря Суренко, модари Арслоналӣ, табиб Любов Василевна, Ҳидоят, Ҷамила нависанда образи модарони мушфиқ, ҳамсарони меҳрубон, маҳбубаҳои содиқу вафодорро ҳамчун кормандони фаъолу ҳалолкор тасвир кардааст. Баъзе аз онҳо ҳамчун намояндаи занони тоҷик дар анҷуманҳо ва чун мудири боғчаи бачагон таърифу тавсиф шудаанд.\n\nХулоса, дар асар симои занҳо бо тамоми хислатҳои некашон, бо одобу ахлоқи ҳамидаашон ва бо рафтору гуфтори ҳасанаашон тасвир ёфтааст. Романи «Шодӣ» вусъати доираи мавзўъҳои эҷодии нависанда, рушду инкишофи минбаъдаи маҳорату истеъдоди адабии ўро нишон медиҳад. Қайд кардан бамаврид аст, ки романи мазкур дар пайдоиш, рушду нумўъ ва мавқеи таърихию инқилобии синфи коргари тоҷик ягона асари бузург маҳсуб дониста мешавад.  "
      },
      {
        "title": "Таҳлили ғоявии романи «восеъ»",
        "content": "   \nСотим Улуғзода соли 1911 дар ноҳияи Чусти вилояти Намангони Ҷумҳурии Ўзбакистон дар хонаводаи деҳқони миёнаҳол таваллуд шудааст. Ў аз кўдакӣ аз падару модар ятим мемонад. Сотимхон дар мактаби усули нав, дар Дорулмуаллимини тоҷикии шаҳри Тошканд таҳсил намудааст. Сотими хурдсол мероси бою ғании фарҳангии зиёде дошт. Аз ин рў, ба омўзиши эҷодиёти классикон ва дигар намояндагони аҳли илму адаби форсии тоҷикӣ шурўъ мекунад.  \n\nҚайд кардан зарур аст, ки номбурда нависандаи сермаҳсул буда, мероси бою ғанӣ, илмиву адабӣ ба мо боқӣ гузоштааст. Дар мероси адабии Сотимхон Улуғзода насри бадеӣ мавқеи хоса дорад. Асари бузурге, ки дар насри бадеии тоҷик аҳамияти таърихиву сиёсӣ дорад, ин романи «Восеъ» мебошад. «Восеъ» ҳамчун романи таърихӣ аз 33 боб иборат аст. Қаҳрамони марказии асар Восеъ буда, аз аввал то ба охири асар дар ҳаллу фасли ҳодисаву воқеаҳо ва масоили асосӣ ширкат менамояд. Роман дар бораи ҳодисаву воқеаҳое, ки дар охирҳои асри ХХ дар минтақаи Бухорои Шарқӣ ба вуқўъ пайвастааст, нақлу ривоят мекунад. Дар бобҳои аввали асар дар бораи амалиёти Восеъ ва ҷувозкунда сухан меравад. Сипас, воқеаҳои даврони ҷавонӣ, ба Назири сайед бародархонд шудани ў, ба Аноргул хонадор шудани Восеъ ва падари ғамхору ҳалолкории ўро нависанда тасвир намудааст. Восеъ инсони ҳалиму меҳрубон буда, тамоми хислатҳои ҳамидаи инсониро доро мебошад. Ў муқобили ҳама гуна зулму истибдод буда, дар зиндагӣ меҳнатдўстӣ, паҳлавонӣ ва ҳақиқату адолатро пешаи худ қарор додааст. Восеъ ба сағирону ятимон меҳрубониҳо мекард, онҳоро ба зери тарбияи худ мегирифт. Восеъ як муддат ба сафари шаҳрҳои Ҳисору Қаршӣ ва Шаҳрисабзу Самарқанд мебарояд. Ў бо мансабдорони ноинсоф рў ба рў мешавад. Ҳангоми сафар дар шаҳри бостонии Самарқанд бо Муллосафар ном ҳамдиёраш ошно мешавад. Восеъ тавассути ин ҳамдиёри худ бо фикру ақидаҳои маорифпарварии Аҳмади Дониш ошно мегардад. Ин ҳама ошноӣ бо зиндагии пурмоҷарои сокинони шаҳрҳои номбурда ҷаҳонбинии сиёсии ўро тағйир медиҳад. Восеъ дар мубориза бар зидди аскарони амир ба қатл расонида мешавад, вале ў ба золимону амирон сар хам накард, ў ҳамчун муборизи роҳи озодӣ дар ёди халқу ёру диёри худ абадан боқӣ мондааст. Дар ҳақиқат халқи мазлум танҳо дар охирҳои асри ХIХ як навъ бедоршавии хешро эҳсос намуд. Хулоса, ранҷбарони роҳи озодӣ дарк намуданд, ки озодиву хушбахтӣ ва саодати инсонӣ танҳо тавассути шўриши мусаллаҳона ба даст меояд. Восеъ бо дастаи худ ба аскарҳои подшоҳӣ ва амалдорони амир зарбаҳои ҷонкоҳ мезанад. Аскарони амирӣ халқи мазлумро талаву тороҷ намуданд ва шўришгаронро ба қатл расониданд. Шўриши Восеъ яке аз бузургтарин ошўбҳое буд, ки тамоми қувваҳои меҳнаткашонро фаро гирифта буд. Қайд кардан бамаврид аст, ки дар романи мазкур ҳаёту муборизаи халқи тоҷик дар мубориза бар зидди қушунҳои амирӣ возеҳу равшан тасвир ёфтааст. Нависанда дар симои Восеъ як шахсияти барҷастаеро офаридааст, ки аз корнамоиҳо ва қаҳрамониҳои ў мардуми мо солҳои сол дарси хештаншиносӣ омўхтаанд.  "
      },
      {
        "title": "Мавзўъҳои ашъори Лоиқ Шералӣ",
        "content": "   Устод Лоиқ Шералӣ аз зумраи он шоироне будааст, ки дар шеъру адаби машриқзамин мақому мартабаи ниҳоят баланду беназиреро касб намудааст. Ў соли 1941 дар деҳаи Мазори Шарифи ноҳияи Панҷакент дар оилаи шахсони бомаърифат ба дунё омадааст. Лоиқ дар мактаби ибтидоӣ, омўзишгоҳи омўзгорӣ ва Донишгоҳи давлатии омўзгории Тоҷикистон  таҳсили илм намудааст. Устод Лоиқ то охири умр ба халқу Ватани худ содиқона хизмат намуда, раисии Бунёди байналмилалии забони форсии тоҷикиро ба дўш доштааст. Лоиқ Шералӣ дар байни мардуми Шарқ мақому манзалате пайдо карда будаанд, ки ба ин андоза касе касб накарда буд. Ба қавле интиҳои ҳаёту мамоти шоири волосухан танҳо ҳамин як марг набудааст:   \n\nБаъди мурдан ҳам дилам бебарг нест,  \nИнтиҳои ман ҳамин як марг нест.  \nМарг агар қатъи равони ман бувад,   \nТо куҷо қатъи ҷаҳони ман бувад.  \nИбтидои ман- деҳи хурди Мазор,  \nИнмтиҳои ман- ҷаҳони беканор.  \n\nШоир бар асари бемории сактаи дил соли 2000-ум ҷаҳони моро падруд гуфтанд.  \n\nМероси адабии шоир баҳри бекаронро мемонад. Мо ин ҷо танҳо сурудаҳои шоирро дар бораи Ватан, пандуахлоқ мавриди таҳлилу баррасӣ қарор медиҳем. Дар мавзўи Ватан ва масъалаҳои пандуахлоқӣ дар адабиёти мо шеъру ғазалҳо ниҳоят зиёданд. Устод Лоиқ низ масъалаҳои мазкурро аз назари хеш мавриди таҳлил қарор додаанд. Дар ашъори Лоиқ мафҳуми Ватан аз шири поки модар, аз сангу кўҳу хоки диёр оғоз шуда, бо мафҳуми умумӣ ва ягонаи он-Тоҷикистон алоқаманд мегардад:  \n\nВатан сар мешавад аз гаҳвора,   \nЗи шири поку аз пистони модар. \nВатан  сар мешавад аз он тавора,   \nКи онро сохта дастони модар.   \n\nШоир тақдири хешро ба тақдири Ватани худ-Тоҷикистони азизу камзамин алоқаманд намуда, таърихи гузаштаи онро бо сўзу гудоз эҳсос мекунад:   \n\nТоҷикистон- мазҳари ман,   \nСарзамини камзамин.  \nТу саросар кўҳсорӣ, \nТу саросар сангзорӣ.  \nЧунки фарзандони ту дар тўли таърихи дароз,   \nҲар куҷо рафтанд, муште хок бо худ бурдаанд.   \nЧунки фарзандони ту дар ҷўстуҷўи бахти худ,   \nДар биёбонҳои тафсон дур аз ту мурдаанд.   \n\nМасъалаҳои пандуахлоқӣ дар бисёре аз ашъори шоир таҳлилу баррасӣ шудаанд. Шоир панд медиҳад, ки аз ҳар як лаҳзаи умр самаранок истифода бояд бурд, зеро умри одамӣ кўтоҳ аст. Дар шеъри «Ало, шодоб соҳилҳо» ин назари хешро чунин изҳор кардааст:  \n\nАло, шодоб соҳилҳо,   \nБа қадри обҳои ҷорӣ мебояд расид имрўз.  \nКи рўзе хушк хоҳад шуд.   \nАло зебои маҳфилҳо,   \nБа қадри ҳар чароғи давра мебояд расид имрўз,  \nКи рўзе аз шамоли ҳодиса хомўш ҳоҳад шуд.  \n\nУстод Лоиқ дар ҳама шеъру ғазалҳои худ масъалаи эҳтироми волидонро дар аввал мегузорад:  \n\nЭй писар, хоҳӣ агар рўҳи падар шод кунӣ,  \nХонавайрон шавӣ ҳам, гўри вай обод кунӣ.  \n\nБа қавли шоир ҳурмату эҳтироми падару модарро дар зиндагии онҳо ба ҷо орем беҳтару хубтар будааст:  \n\nДил сўхт, сипас қадри шарар донистем,\nҚадри дили модару падар донистем.\n\nШоир бо суханҳои худ эҳсоси худшиносӣ, ифтихори миллӣ ва масъулиятшиносии ватандории хонандаи ҷавони тоҷикро тақвият медиҳад.  "
      },
      {
        "title": "Ҳаёт ва фаъолияти Гулназар Келдӣ",
        "content": "Гулназар Келдӣ - муаллифи Суруди Миллӣ, зодаи деҳаи Дардари ноҳияи Айнӣ буда, дар оилаи Мирзокелдӣ таваллуд ёфтааст. Падару модари Гулназар аз шахсони бомаърифати деҳа будаанд. Худи Мирзокелдӣ табъи равони шоирӣ низ доштааст. Гулназар таҳсили ибтидоӣ ва ҳам таҳсилоти олиро бо нишони тиллову бо дипломи аъло хатм намудааст. Ў аввалин шеърҳои худро дар мактаби деҳа эҷод намудааст. Мероси адабии шоир доманадор буда, мавзўъҳои мухталифро дар бар мегирад. Аввалин китоби шоир бо номи «Расми сарбозӣ» соли 1969 ба табъ расидааст, ки ҷолиб аст.\n\nСипас, маҷмўаҳои шоир «Дастархон», «Норбон», «Ағба», «Паҳно», «Пайи дарё» «Табхола» «Шакарнам» пайиҳам чоп шуданд. Ў барои бачагон низ шеърҳо эҷод кардааст. Асарҳои насрии шоир аз қабили «Лоиқе чун Лоиқе», «Хотираи муаллим», «Баҳори Вахш», «Тарона ва замона» хазинаи адабиёти моро боз ҳам ғанитар гардондаанд. Дар мероси адабии шоир аз шаклҳои суннатии шеърӣ рубоӣ ва дубайтӣ мавқеи хоса дорад. Ў дар рубоиҳо ва дубайтиҳои худ масъалаҳои муҳими ҷомеаи инсониро дар шакли мўҷазу дилнишин ифода намудааст.\n\nЯке аз мавзўъҳое, ки шоир ба он дилбастагии зиёд доштааст, ин симои модар мебошад, ки шоир онро дилсўзона ва самимона ситоиш кардааст. Ў дар ҳама давраҳои эҷодии худ модарро васфу ситоиш кардааст. Гулназар ҳамчун фарзанди кўҳистон мавриди гусели фарзанди баркамоли модарро бо пухтани тўшаи роҳ, ки модарон бо ҳазор ишқу муҳаббат мепазанд, хеле муносиб тасвир намудааст:\n\nКунун вақти саҳар шуд, модари ман,\n\nБароям мепазӣ ту тўшаи роҳ.\n\nЧу ахгар тоб дорӣ, сўз дорӣ,\n\nКи дар нон гармии худро гузорӣ.\n\nБо вуҷуди ҳамаи ин меҳрубониҳо гусели фарзанд барои модар басо душвор будааст, ки аз паси фарзанди дилбандаш ашк мерезад:\n\nГуселам мекунӣ хомўш, хомўш,\n\nПаноҳ бинмуда чашмони тари худ.\n\nФидои чашмҳои интизорат,\n\nНазодӣ охирам танҳо бари худ…\n\nШоир бо тамоми ҳунари шеърии худ хостааст, ки мақому мартабаи ҷаҳонии модарро бар хилофи амали ҷаҳонгирони воқеӣ возеҳу равшан нишон диҳад:\n\nСад Сикандар ба пеши ту ҳеҷ аст,\n\nФавҷи лашкар ба пеши ту ҳеҷ аст.\n\nТеғу ханҷар ба пеши ту ҳеҷ аст,\n\nМодарам, модари ҷаҳонгирам.\n\nХулоса, Гулназар дар мисраъҳои баъдина бузургӣ ва безаволии модари тоҷик ва дар симои ў тамоми модарони дунёро хеле ҷолиб тасвир кардааст. Ба қавли худи ў модар кўр мешаваду вале ҳанўз раҳпаймои фарзанди дилбандаш аст:\n\nҲар ҷаҳонгир рўҳсиёҳи туст,\n\nКуштаи пургуноҳи оҳи туст,\n\nИн ҷаҳон зинда дар паноҳи туст.\n\nМодарам модари ҷаҳонгирам.\n\nШоир дар шеърҳои худ одатан хислатҳои зотии модарони тоҷикро хеле ҷолиб тасвир намудааст:\n\nБод равшан ситораи бахтат,\n\nК-аз ту равшан ситораи тоҷик.\n\nТо ту ҳастӣ, ҳамора меҷунбад,\n\nДар замин гаҳвораи тоҷик.\n\nГулназар шеърҳои ба модар бахшидаи худро ба ҷараёни зиндагии худ алоқаманд медонад, зеро онҳо заминаи воқеӣ доранд. Шоир ба ҳаёт, ба атроф, ба ҷомеа назари амиқ дорад ва ба ҳама ҳодисаву воқеаҳо воқеъбинона назар меафканад.  "
      },
      {
        "title": "Имоми Аъзам ва мазҳаби ў ",
        "content": "\n\nЭълон шудани Соли бузургдошти Имоми Аъзам ва таҷлили ҷашни 1310-солагиаш ҳалқае дар сиёсати фарҳангии Сарвари давлат буда, ҳадафи онро худшиносии миллӣ, гиромидошт ва қадршиносии фарзандони фарзонаи миллати тоҷик, абармардони майдони илму маърифат ва арҷгузорӣ ба хизматҳои шоистаи онҳо ташкил медиҳад.\n\nҲамин нуктаро хотирнишон кардан ба маврид аст, ки мазҳаби Имоми Аъзам дар тўли таърихи қариб 1300-солаи худ қаламрави васеъ пайдо карда, миллату халқҳои  гуногуни олам аз он пайравӣ менамоянд. Хонҳои Олтин-Урда, муғул ва султонҳои Хилофати усмонӣ ҳанафимазҳаб буданд.\n\nЧунонки маълум аст, беш аз нисфи мусулмонони сайёра ниёзҳои эътиқодии худро аз рўи таълимоти мазҳаби ҳанафӣ қонеъ мегардонанд. Алҳол аксари мусулмонони суннимазҳаби Иттиҳоди Давлатҳои Мустақил, Ҷумҳурии Мардумии Чин, Ҳиндустон, Покистон, Индонезия, Бангладеш, Ироқ, Сурия, Афғонистон, Туркия ва ғайра дар ҳалли масоили шаръӣ аз рўи фармудаҳои фиқҳи ҳанафӣ амал мекунанд. Аксарияти мутлақи мусулмонони кишвари мо низ аз оғози ба дини Ислом гаравидани мардуми ин сарзамин инҷониб аз ҳамин мазҳаб пайравӣ мекунанд. Дар Оиннома ва Низомномаи тамоми масҷидҳо, ки ба ҳайси ташкилоти динӣ ба қайди давлатӣ гирифта шуда, мутобиқи қонунгузории ҷумҳурӣ оид ба дин ва ташкилоти дини ислом нишон дода шудааст. Хушбахтона, имрўз дар бораи Имоми Аъзам ва мероси гаронбаҳои илмиву ҳуқуқии ў таълифоту таҳқиқоти зиёд ва маноқиву зиндагиномаҳои зиёде дар дастрасии муҳақиқони донишмандон қарор дорад. Ҳукумати ҷумҳурӣ тасмим гирифтааст, ки мероси гаронбаҳои Имоми Аъзамро ба забони аҷдодии ў баргардону тарҷума намояд. Ҳамчунин дар бораи зиндагӣ ва мероси илмии ў тадқиқот ба нашр расонида, пешкаши ташнагону дилбохтагони илму маориф аз ҷумлаи ҳаммилатонаш гардонад, то ин фарзанди фарзонаи миллати худро бишиносанд ва аз файзу баракати мероси илмиву адабии эшон баҳравар гарданд. Мазҳаби ҳанафи нахустин мактаби фиқҳӣ мебошад, ки бунёдгузор ва пешвои он бузургмарде аз насли озодагони тоҷик будааст.\n\nИмоми Аъзам (р) барои исботи ҳақиқати динӣ ва арзишҳои Ислом бо далелҳои мантиқи бо намояндагони равияҳои динии хориҷӣ ба мубоҳиса мепардохт ва мавқеи нодурусти онҳоро дар ҳар мавриде таҳлилу бараси намуда барояшон равшан месохт.\n\nИмоми Аъзам дар аҳди ду давлати исломи ҳаёт ба сар бурдааст. Ў 52 соли ҳаёти худро дар Хилофати Умавӣ ва 18 соли охири умрашро дар Хилофати Аббосӣ сипари намудааст.\n\nЯке аз сабабҳои асосии густариши босуръати мазҳаби ҳанафӣ дар миқёси ҷаҳон асли шаръӣ қарор додани урфу одадҳо дар ҳаллу фасли бисёр масъалаҳои ҳаётан муҳими иҷтимоиву иқтисодӣ ба шумор меравад.\n\nДар ҷумҳурии мо низ кулли мардуми эътиқодманд ба равияи суннии дини Ислом, яъне пайрави мазҳаби Имоми Аъзам буда ниёзҳои эътиқодии худро аз рўи таълимоти мазҳаби мазкур анҷом медиҳанд.\n\nХулоса, Имоми Аъзам Абўҳанифа аз ҷумлаи бузургтарин донишмандон, бунёдгузори нахустин мактаби ҳуқуқӣ дар Ислом, саромад ва пешвои мазҳаби ҳанафӣ буда, бо хизматҳои шоиставу арзандаи худ дар таърихи тамаддун ва фарҳанги башари мақоми беназирро касб намудааст.  "
      },
      {
        "title": "Ҳаёт ва фаъолияти Имоми Аъзам (р)",
        "content": "\n\nНоми мубораки эшон Нўъмон, кунияташ Абўҳанифа ва лақабаш Имоми Аъзам аст. Нўъмон ибни Собит Имом Абўҳанифа (Р) аз насли аҷамӣ буданд. Таърихшиноси машҳур Хатиби Бағдодӣ аз забони Исмоил-набераи имом Абўҳанифа (Р) нақл мекунад, ки манн Исмоил ибни Ҳуммод ибни Нўъмон ибни Собит аз нажоди форс ҳастем. Мо ҳеҷ вақт ғуломи касе набудаем. Падарбузурги мо Абўҳанифа (Р) соли 80-уми ҳиҷрӣ таваллуд шудаанд. Падараш Собит (Р) дар кўдакӣ ба хидмати ҳазрати Алӣ (Р) ҳозир шуданд ва эшон дар ҳаққи вай ва хонадонаш дуои хайр намуданд.\n\nИмом Абўҳанифа (Р) ба ҳамин хотир кунияи худро «Абўҳанифа» (Р) интихоб намудааст. Роҳе, ки Имоми Аъзам барои расидан ба бозор пай мекард, аз канори манзили имом Шаъбӣ (Р), ки имоми мащҳури Куфа  буд. Рўзе Имоми Аъзам (Р) ҳангоми гузаштан аз ин роҳ бо имом Шаъбӣ (Р) вохўрданд. Имом Шаъбӣ аз симои навҷавон чизи хосеро дарк карданд. Бинобар ин ўро садо карда гуфтанд: Куҷо меравӣ? Гуфт: Ба назди фало бозоргон меравам. Имом Шаъбӣ (Р) гуфт: Мақсадам ин ки пеши кӣ дарс мехонӣ? Навҷавон гуфт: Пеши ҳеҷ кас. Имом Шаъбӣ (Р) гуфт: «Дар симои шумо қобилияти илм дурахшон аст, шумо бояд дар маҷлиси илм бинишинед». Калимаву ибораҳои насиҳатомези имом Шаъбӣ (Р) дар қалби эшон ҷой гирифт. Бинобар ин ба тарафи таҳсили илм рўй оварданд. Ҳамин тариқ илмҳои адаб, фиқҳ, ҳадисро аз бар намудаанд. Зеро Имом Абўҳанифа шахсе будаанд, ки тамоми шароити таҳсили илми каломро доштанд.\n\nХуди Имом Абўҳанифа (Р) чунин мегўянд: Дар ибтидои умрам илми каломро аз ҳама улум афзал ва муқаддас медонистам, зеро боварӣ доштам, ки асоси мазҳаб ва ақида бар ҳимин илм аст. Аммо бо мурури замон дарёфтам, ки саҳобаи Киром (Р) бо вуҷуди он ки дар домани баҳс парвариш ёфта буданд ва ҳар кас зудтар ва беҳтар масъалаҳоробифаҳманд. Вале ҳамеша аз ин мубоисаҳо канорагирӣ мекарданд. Аксари вақти худро ба масоили динӣ сарф мекарданд. Масоили норавшанро барои дигарон таълим дода, шарҳу эзоҳ медоданд.\n\nИмом Абўҳанифа (Р) агарчи ғайр аз Ҳаммод (Р) аз олимони машҳури дигар илми фиқҳ аз худ кардаанд, аммо таъкид кардан лозим аст, ки Ҳаммод (Р) хусусан дар омўзиши илми фиқҳ ба эшон нақши муҳимеро бозидааст. Аз ҳамин ҷиҳат мавриди эҳтироми фавқулодаи Имом Абўҳанифа (Р) қарор гирифта буд. Имоми Аъзам (Р) дар замони шогирдии Имом Ҳаммод (Р) ба тарафи илми ҳадис рўй оварданд. Зеро таҳқиқи масъалаҳои фиқҳи исломӣ бидуни истифода аз ҳадис мумкин набуд. Дар он даврон дарси ҳадис дар саросари мамлакатҳои исломӣ ба тарзи хеле хуб ба роҳ монда шуда буд.\n\nБино бар ривояти муаррихон Имоми Аъзам фақеҳи мустақил буда равиши ягонаи андешаронии худро доштанд. Панду андарзҳои Имоми Аъзам барои мардуми мо имрўз ҳам басо судманд мебошад. Барои рўҳонияти мусулмонони замони мо низ пайравӣ аз пандҳои Имоми Аъзам аз аҳамият холӣ нест.\n\nДар ҳақиқат Имоми Аъзам аз ҷумлаи он бузургмардоне будаанд, ки ба яке аз мактабҳои ҳуқуқии дини Ислом асос гузоштаанд. Таъкид намудан лозим аст, ки мо ҳамчун ворисони сазовори ин донишманди ҷаҳони илм бояд дар пайравӣ ба ў баҳри хидмати содиқона ба мардуми сарзамини соҳибистиқлоли худ ва баҳри гулгулшукуфиву сарсабзии диёри арҷманди худ тамоми кўшишу ғайратро дареғ надорем.  "
      },
      {
        "title": "Дурўғгўй ба мақсад намерасад",
        "content": "\n\nРост ҷў, рост нигар, рост гузин,\n\nРост гў, рост шунав, рост нишин.\n\nАбдураҲмони Ҷомӣ\n\nСухани рост гуфтан нишонаи мардонагист. Худованди бузург  бандагонашро ба ростгўйӣ Ҳидоят мефармояд. Сухани дуруст марҲами дилҲост ва моро аз балоҲо раҲоӣ мебахшад. Алӣ ибни Абўтолиб фармудаанд: «Ҳақро дар Ҳама Ҳол бигў, парҲезгоронро ёвар бош ва аз фосиқон дурӣ гузин».\n\nИмом Ҳусайн гуфтаи ҷолибе дар ин мавзўъ доранд: «Ростгўйӣ сарфарозӣ ва дурўғгўйӣ нотавонист».\n\nАбулқосими Фирдавсӣ дурўғгўйро душман меҲисобад:\n\nҲар он кас, ки бо ту нагўяд дуруст,\n\nЧунон дон, ки ў душмани ҷони туст.\n\nАбулқосими Фирдавсӣ\n\nАз сухани рост касе зиён намебинад ва он оромиши рўҲу тан мебошад:\n\nБеҲ аз ростӣ дар ҷаҲон кор нест,\n\nКи дар гулбуни ростӣ хор нест.\n\nФаридуддин Аттор\n\nШахси дурўғгўй обрўяшро аз даст медиҲад:\n\nҲар он касро, ки гуфтораш дурўғ аст,\n\nЗи рўйи ақл рўяш бефурўғ аст.\n\nНосири Хусрав\n\nДар осори Саъдии Шерозӣ ин мавзўъ хеле хуб Ҳаллу фасл гардидааст:\n\nДурўғ одамиро кунад бевиқор,\n\nДурўғ одамиро кунад шармсор.\n\n*  *  *\n\nДурўғ, эй бародар, магў зинҲор,\n\nКи козиб бувад хору беэътибор.\n\nДурўғ гуфтан ба зарбати шамшер монад, ки агар низ ҷароҲат дуруст шавад, нишон бимонад.\n\nАз мардуми дурўғгўй мардум меҲаросанд, бо онҲо дўстӣ намеварзанд. Ин тоифа аз боварии одамон барвақт баромадаанд: «Он ки ба дурўғгўйӣ мансуб гашт, агар рост гўяд, аз ў бовар надорад» (Марзбоннома).\n\nШахси ростгўй тарбиятгар мебошад. Ўро метавон хирадманд Ҳисобид. Ин қабил одамон дар дўстиву рафоқат устуворанд, ба қадри Ҳамаи хубиҲо мерасанд ва аз эшон касе зарар намебинад. Ба ин хотир моро лозим меояд, ки дар пайи ростиву дурускорӣ бошем, ки гуфтаанд:\n\nРостиро набувад Ҳеҷ заволе ба ҷаҲон,\n\nСарв агар хушк шавад боз асо мегардад.\n\nСаидои Насафӣ  "
      },
      {
        "title": "Мардӣ набувад фитодаро пой задан",
        "content": "\n\nҶавонмардон қувваи пешбарандаи ҷомеа мебошанд. Ҳамагонро мебояд, ки аз онҲо ибрати рўзгор бигиранд. ОнҲо ба бозмондагон дасти ёрӣ дароз мекунанд. Ба фақирон мискинон беэътиборона муносибат намудан хоси мардон набувад:\n\nГар бар сари нафси худ амирӣ, мардӣ,\n\nБар кўру кар ар нукта нагирӣ, мардӣ.\n\nМардӣ набувад фитодаро пой задан,\n\nГар дасти фитодае бигирӣ, мардӣ.\n\nАбўабдуллоҲи Рўдакӣ\n\nИнсон бояд Ҳамеша дар пайи мардиву ҷавонмардӣ бошад:\n\nҶавонмардию ростӣ пеша кун,\n\nҲама некўйӣ андар андеша кун.\n\nАбулқосими Фирдавсӣ\n\nХони мардон доимо барои мардум густурда аст. Ин Ҳам як оини мардист: «Агар хоҲӣ, ки бартар аз мардумон бошӣ, фарохнону намак бош».\n\nУнсурулмаолии Кайковус\n\nМардон дар зиндагӣ устуворанд ва дар роҲи пурпечутоби он нотарсона қадам мегузоранд:\n\nҲар кӣ мард бувад, бок надорад зи ғаме,\n\nҲар кӣ ў шер бувад, маст нагардад зи табе.\n\nАбулмаҷид Саноӣ\n\nТамкин ва матонат хоси мардон аст: «Мардӣ на ин аст, ки Ҳамла овард, балки мардӣ он аст, ки дар вақти хашм худро ба ҷой бидорад ва пой аз Ҳадди инсон берун наниҲад».\n\nСаъдии Шерозӣ\n\nБа касе хубӣ кардан ва такрор ба такрор онро гуфтан аз оини ҷавонмардон нест:\n\nДар ҷавонмардиву мардӣ Ҳар кӣ коре беш кард,\n\nНоҷавонмардӣ бувад, к-ў бар забон орад сухан* * *\n\nКасеро, ки мардӣ бувад андаке,\n\nАгар сад кунад, з-он нагўяд яке.\n\nХусрави Де{лавӣ\n\nҶавонмардон барои симу зар бо касе дўстӣ намекунанд. ОнҲо дарҲақиқат дўстони ҷонианд:\n\nБа симу зар ҷавонмардӣ тавон кард,\n\nХуш он кас, к-ў ҷавонмардӣ ба ҷон кард.\n\nБа ҷон чун эҲтиёҷи ёр бишнохт,\n\nҲаёти худ фидои ҷони ў сохт.\n\nСаид Умархоҷаи Бухороӣ зинаҲои ҷавонмардиро ин гуна баҲо медиҲад: «Аввали ҷавонмардӣ хашми худ фурў хўрдан аст ва миёнаи ҷавонмардӣ аҲду паймон нашикастан аст ва охири ҷавонмардӣ кушодарēй будан аст».\n\nХулоса, ҷавонмардон барои пешрафти ватану диёр Ҳамеша камари Ҳиммат бастаанд ва аз эшон касе зарар намебинад. ОнҲо доимо дар пайи иҷрои амалҲои хуб мебошанд. Бигзор сафи ин тоифаи мардумон зиёда гардад, ки ин боиси амалӣ гаштани орзуву армонҲои мо мегардад.  "
      },
      {
        "title": "Модар",
        "content": "\n\nБолотар аз меҲри модар ва гармтар аз қалби ў, фузунтар аз нури зиёаш дар дунё чизе нест. Ҳастӣ аз модар сарчашма мегирад. Дили гармаш ҷаҲонро рўҲафзоӣ мебахшад.\n\nПайғамбари ислом фармудаанд: «Ҷаннат дар зери қадами модарон аст». Муроди инсоният баҲраманд гаштан аз Ҳидояти Худованди бузург буда,  ризоияти модар моро дар ин ҷода комёб месозад. Фарзанди ноқобил дар зиндагӣ бадбахт мешавад. Модар ҷисман ва рўҲан Ҳамеша бо мост.\n\nНапалеон бузургии модарро чунин ба қалам медиҲад: «Модарон бо як даст гаҲвора ва бо дасти дигар дунёро меҷунбонанд».\n\nМодарон дар парвариш ва тарбияи мо ранҷи беандоза мекашанд. ШабҲо бедорхобӣ мекашанд,  то мо осуда хуфта бошем.\n\nУстод Лоиқ Шералӣ мегўянд:\n\nСад ҷону дил фидои як муддаои модар,\n\nФатҲу кушоиш орад дасти дуои модар.\n\nЭраҷ Мирзо модарро боиси Ҳастии мо мехонад:\n\nГўянд маро чу зод модар\n\nПистон ба даҲон гирифтан омўхт,\n\nЯк Ҳарф, ду Ҳарф бар забонам\n\nАлфоз ниҲоду гуфтан омўхт,\n\nПас Ҳастии ман зи Ҳастии ўст\n\nТо Ҳастаму Ҳаст дорамаш дўст.\n\nВа он фарзанде, ки ба қадри модаш намерасад ва ўро дар зиндагӣ хору зор месозад, Ҳеҷ гоҲ хушбахт намешавад. Дуои модарон моро раҲнамои зинадгист, аз ин рў баҲри ба даст овардани ризоияти модарон бояд пайваста талош варзем ва омодаи хизмати эшон ба ҷон бошем.\n\nАбулқосими Фирдавсӣ хидмати падару модарро аз Ҳама арзишҲо боло донистааст:\n\nБа гетӣ Ҳаме панди модар ниюш,\n\nБа бад тез маштобу бар бад макўш!\n\nШабу рўз чун ҷон гиромиш дор,\n\nКи чун ҷон бипарвардат андар канор.\n\nДили бузурги модар фарзанди бадро низ дар худ ҷой медиҲад ва чашмони некбинаш чун фарзандони дигари накўсиришташ бар ў менигаранд:\n\nАгарчанд фарзанд чун деви зишт,\n\nБувад назди модар чун Ҳури биҲишт.\n\nБеҲуда нагуфтаанд, ки фарзанди нохалаф чун ангушти шашум бошад ва агар онро бибуранд, дард кунад ва агар бигузоранд, айб бошад. Аз ин тоифа Худованд модаронро паноҲ дорад. ИлоҲо, Ҳамеша модарони мо сарбаланд бошанд ва доғи фарзандро набинанд. Мо– насли ҷавон хидматгузори эшон бошем, то давлати ҷовидонӣ ёбем, ки гуфтаанд: «Модар ризо– Ҳама ризо».  "
      },
      {
        "title": "Ватан",
        "content": "\n\nАлоқае дар дунё шадидтар аз меҲр ба Ватан нест.\n\nАфлотун\n\nИн гуфтаи олим ва файласуфи беҲамтои ҷаҲонӣ садои дили Ҳар яки мост. Ин маскани муқаддас қиблагоҲи суҷуд мебошад. Аз обаш менўшем, Ҳавои форамашро нафас мекашем, хоку донаш бароямон азиз аст. Ёди ватан моро Ҳеҷ гоҲ тарк намекунад. Номаш дили моро рўҲ мебахшаду ҷисмамон Ҳар лаҲза аз он илҲоми тоза мегирад.\n\nҶавонмардон Ҳамеша ба қадри ватани хеш мерасанд ва дар ободии он пайваста талош меварзанд. Дар ободӣ ва гулгуншукуфоии он мо бояд саҲми арзанда гузорем, ки иҷрои он моро фарз ва Ҳам қарз мебошад.\n\nВатан моро ба оламиён муаррифӣ менамояд. Бе ватан мо чун мурғем бечаман. Дур аз ватан қалби мо ором намегирад. Вуҷуди моро сарди фаро мегирад. Албатта ин бесабаб нест. Камоли Хуҷандӣ ин мавзўъро хуб маънидод менамояд:\n\nХоки поят дўст дорад чашми ман,\n\nНест айб, эй дўстон, Ҳуббулватан.\n\nҲифзи ватан вазифаи муқаддаси Ҳар як шаҲрванд мебошад. Бо душманони худ бояд муборизаи беамон барем. Фирдавсии Тўсӣ дифои ватанро авалиндараҷа меҲисобад:\n\nЗи баҲри бару буму фарзанди хеш,\n\nЗану кўдаки хурду пайванди хеш,\n\nҲама сар ба сар тан ба куштан диҲем,\n\nАз он беҲ, ки кишвар ба душман диҲем.\n\nДар роҲи ватан мурдан зиндагист,\n\nМурдан зиндагонӣ дар бандагист.\n\nТаърихи инсоният гувоҲӣ медиҲад, ки мардумон барои ватан ҷоннисориҲои зиёде кардаанд. Фарзанди диловари халқи тоҷик Шерак қаҲрамонона ҷон дод, аммо ватанро аз харобкории душманон эмин нигоҲ дошат, Темурмалики ҷасур то охирин лаҲза дар Ҳимояи ватан аз муғулони бераҲм муборизаи беамон бурд, ки чунин ҷавонмардон дар ёди халқу ватан абадан бо некӣ мемонанд. Пайғабари ислом дўст доштани ватанро аз имон Ҳисобидаанд. Хоини ватанфурўшро Ҳеҷ кас Ҳаққи бахшидан надорад.\n\nБигзор ватани мо Ҳамеша ободу хуррам бошад ва мо дар он озоду хушбахт. Сафи ҷавонони ватандўст ва ободкор зиёда гардад. БаҲори умри ин диёри куҲантаърих бехазон бошад.  "
      },
      {
        "title": "Дониш",
        "content": "\n\nДар «Қуръон»- маҷид аввалин сухане, ки ба инсоният аз ҷониби Худованди бузург гуфта шуд, ин калимаи «бихон» мебошад. Ин ҷой Ҳикмате нуҲуфта аст, ки арзишашро бо моли ҷаҲон наметавон бар кашид. МаҲз тавассути хондану омўхтан пешрафт ба амал меояд. Илму дониш моро ба қуллаҲои баланди мурод мерасонад. Чашми шахси хирадманд Ҳақбин мебошад, дўстро аз душман фарқ мекунад, дар зиндагӣ ба қадри хубиҲо мерасад.\n\nПайғамбари ислом фармудаанд: «Зи гаҲвора то гўр дониш биҷўй». Имом Ҳасани муҷтабо Ҳифзи донишро авло шумурдааст: «Донишро фаро гиред ва агар тавони Ҳифз карданашро надоред, онро бинависед ва дар хонаҲоятон бигзоред».\n\nОбрўи мардумон дар илм бошад ва шахси беилм мартабае надорад. Абулқосими Фирдавсӣ ин нуктаро хуб ба қалам медиҲад:\n\nБа дониш бувад мардро обрўй,\n\nБа бедонишӣ то тавонӣ, мапўй*.\n\nАз нигоҲи шоир шахси донишманду донишомўз аз дигарон бо рафтору гуфтор фарқ мекунад:\n\nКасе, к-ў ба дониш тавонгар бувад,\n\nЗи кирдору гуфтор беҲтар бувад.\n\nДонишро бояд биомўзем ва шарти асосии он Ҳифз кардани он мебошад. Фаромўшӣ офати илм мебошад:\n\nҲар он кас, ки дониш фаромўш кунад,\n\nЗабонро зи гуфтор хомўш кунад.\n\nАбулқосими Фирдавсӣ\n\nИлм бояд дар амал татбиқ гардад, барои пешрафти ҷомеа хизмат кунад, вагарна аҲамияти он аз байн меравад:\n\nИлмат ба амл чу ёр гардад,\n\nҚади ту яке Ҳазор гардад.\n\nНизоми Ганҷавӣ\n\nИнсоният Ҳамеша ба омўзиш ниёз дорад. Дари дониш бо ҷидду ҷаҲд ва талошҲои пайваста ба рўйи мо боз мегардад. Абўшакури Балхӣ беинтиҲо будани роҲи донишро ба  дар мисраҲои зер ифода менамояд:\n\nТо бад-он ҷо расид дониши ман,\n\nКи бидонам Ҳаме, ки надонам.\n\nАбўшакури Балхӣ\n\nАрзиши илм ва Ҳурмати соҲибилм Ҳеҷ гоҲ паст намегардад:\n\nАз шукўҲи подшоҲӣ Ҳурмати илм аст беш,\n\nОн ки мири корвон бошад, мутеи раҲбар аст.\n\nКалими Кошонӣ  "
      },
      {
        "title": "Фаслҳои сол",
        "content": "\n\nЧаҲор фасли сол, чаҳор нерўи мўъҷизакор, чаҳор бародари тавонову накўкор аст, ки аҳли башарро ризқу хушрўзиҳо мебахшанд, замину замонро ободу амон мебахшанд. Гузашти чор фасл, ивазшавии онҲо санъати бузургест, ки Офаридгор онро идора мекунад.\n\nАз баҲор ёд мекунем, ки бедории табиат, эҲёи арзу само, ибтидои гирудорҲои деҲқон ба хотири фардост. БаҲор эъҷозкор аст, дашту даманро сабзҷома ва Ҳариру пургулу мунаққаш мепўшонад. БоғистонҲоро чанбари гул ба сар мениҲад, мурғони хушилҲонро ба наво  меорад, дилҲоро фараҲу нузҲат мебахшад. Дар миёни ин чаманистон инсони хушдилу сарбаландеро мебинем, ки бовиқор қадам мезанад, камарбаста, синафарох, дурнигоҲ, оламбин асту пайи амал, ҷўёи ризқи мардум, ба ҷодаи дилёбиву некномӣ ҷадал дорад. Дар ин фасли заррин табиат аз нав эҲё гашта, дар дили пиру ҷавон нишони зиндагии пуршўру фараҲовар аз нав арзи Ҳастӣ менамояд. Рангорангии табиат ба дилҲо қувват мебахшад. Айёми ишқварзии ошиқону дилбохтагон фаро мерасад. Дар ин фасл мо иди миллии тоҷикон–Наврўзро ҷашн мегирем.\n\nҲар як қавму миллат  расму оин ва идҲои худро дорад, ки дар рушду такомули он ниёгонаш Ҳиссаи арзанда гузоштаанд. Дар қатори расму оинҲои пешқадами ниёгони мо иди Наврўзро ном мебаранд ва меписанданд.\n\nНаврўз аз қадимулайём иди баҲор буд. Ниёгони мо дар рўзи иди Наврўз дастурхонашонро бо нозу неъмат оро дода, ба рўйи он 14 навъи  неъмат: Ҳафтсину Ҳафтшин мегузоштанд, ки Ҳар кадомаш рамзи худро дошт.\n\nИмрўз халқи мо анъанаҲои  ниёгони худро пос дошта, иди Наврўзро Ҳамчун ҷашни умумихалқӣ бошукўҲу ботантана истиқбол мегиранд. Омад- омади баҲори хуррамро мардуми мо бо кишти зироату рақсу суруд пешвоз мегиранд. ДеҲқон ба замин дона мепошаду ба ризқу рўзии ояндааш таҲкурсӣ мегузорад.\n\nДар рўзҲои наврўзӣ кўҲистони мо ҷомаи рангин ба бар гирифта, ба табиат Ҳусни тозае зам намудаааст. Дар талу теппаҲо гулҲои сияҲгўш, бойчечак, гули наврўзӣ ва ғайра пайдо шуда, аз фарорасии фасли баҲор дарак медиҲанд. Дар ин айём бачаҲо гулҲои аввалинро чида, гурўҲ-гурўҲ суруд замзама мекунанд:\n\nБаҲор омад, баҲор омад,Гули савсан қатор омад,\n\nБа деҲқон вақти кор омад,\n\nБаҲори нав муборак бод!\n\nТобистон фаро мерасад, ки авҷи кору ғайрат, фасли долу зарби амали деҲқон аст.\n\nТирамоҲи заррин фасли баракату заҲмати айёми лабрез кардани анборҲо, қадкашии кўҲҲои “тиллои сафед, шаҲдрезии боғистонҲои мост. ДеҲқон мехоҲад, ки хонадони мардум обод, дастархонашон пури нон, лаболаб аз шаҲду шакар, рўзгорашон хушу саодатманд бошад.\n\nЗимистон сафедпўш омада давр меронад. Дашту биёбон, боғоту марғзор, киштзорони се фасл заҲматкашида зери кўрпаи барф фароғат доранд.  "
      },
      {
        "title": "Варзиш гарави саломатӣ",
        "content": "\n\nТани мо ба варзиш ниёз дорад. Варзиш одамро зебову тансиҲат нигоҲ медорад. Ҳангоми ба варзиш машғул шудан мо дар ҷисми худ сабукиро Ҳис менамоем. Одамони танбал ва пурхўр аз варзиш дуранад ва оқибати ин бешубҲа Ҳеҷ аст:\n\nТаносоиву коҲилӣ дур кун,\n\nБикēшу зи ранҷи танат сур кун.\n\nКи андар ҷаҲон суд беранҷ нест,\n\nҲамонро, ки коҲил бувад, ганҷ нест.\n\nХусрави ДеҲлавӣ\n\nТани солим барои инсон беҲтарин давлат мебошад. Моро лозим аст, ки барои тансиҲатии хеш талош варзем. МаҲз варзиш дар ин ҷода раҲнамои мост. Танбаливу коҲилӣ ва аз варзиш дур будан моро аз ин роҲи дуруст бозмедорад:\n\nЧу коҲил бувад марди барно ба кор,\n\nАз ў сер гардад дили рўзгор.\n\nНамонад равон тандурусту ҷавон,\n\nМабодаш равону мабодаш забон.\n\nХусрави ДеҲлавӣ\n\nВарзишгарон дар хўрдани таом эътидолро риоя менамоянд, ки ин Ҳам як шарти тансиҲатист. Аз нигоҲи табиби табибони ҷаҲон Абўалӣ ибни Сино «Ҳеҷ чиз бар сиҲҲати инсон бештар аз он садама намезанад, ки ғизо бар рўйи ғизо тановул намояд».\n\nҲангоми ба варзиш машғул шудан Ҳазми хўрок осон мегардад ва тамоми узвҲои инсонӣ Ҳар рўз қувваи тозае пайдо мекунанд.\n\nЯке аз шартҲои муҲим дар соҲаи варзиш ин истеъмол накардани шароб мебошад. Пас, варзиш саросар моро ба роҲи покӣ сафарбар менамояд. Аз шаробхўр ва шахси бадмаст Ҳама безоранд. Обрўйи онҲо коста гардидааст. ОнҲо дўстро аз душман фарқ карда наметавонанд:\n\nАз таому шароб бошӣ дур,\n\nНахўрӣ в-ар хўрӣ, ба қадри зарур.\n\nАқл, к-он фавқи тоқати бадан аст,\n\nТеша бар пойи хештан задан аст.\n\nКамолиддини Биноӣ\n\nВарзишгарон давлати худро ба ҷаҲониён муааррифӣ менамоянд, онҲо парчамбардори миллатанд. Бисёр давлатҲоро бо варзишгаронаш мешиносанд. Ба таври мисол, дастаи мунтахаби наврасони Тоҷикистон оид ба футбол дар бозиҲои ҷаҲонӣ шўҲрати кишвари моро дар арсаи ҷаҲонӣ афзуданд. Халқи тоҷик бо онҲо ифтихор доранд.\n\nНоми варзишгарон вирди забони хурду калон мебошад. Аз ин рў, моро лозим меояд, ки баҲри тансиҲативу солимӣ Ҳамеша ба варзиш машғул бошем ва бигзор номи варзишгарони мо вирди забони олмиён гардад.  "
      },
      {
        "title": "Саодати миллат дар ваҲдат аст",
        "content": "\n\nПарокандагии миллӣ, ҷудогӣ ба маҲалу гурўҲҲо ва паси сангари муқобил пайи қасди ҷони якдигар  қарор гирифтани тоҷикон, ки акнун истиқлолият насибашон гашта буд, воқеан даҲшат ва хатари азиме буд.Тақдир ва сарнавишти миллати тоҷик дар солҲои 1992-1994 чун «ашки сари мижгон» дар вазъи Ҳассосе қарор дошт.\n\nВаҲшонияти ин рўйдоди нобасомон, ки доғе ба қалби Ҳар пиру ҷавон ҷо намуда ба Ҳар хонадоне осори ғаму андўҲ ниҲода буд, дар шеъри Мўъмин Қаноат чунин тасвир шудааст:\n\nЧунин разми беназмро касс надид,\n\nВа тасвири онро набояд кашид.\n\nЗи тифлони гавҲора то пири кор,\n\nБишуд сайди ин ҷангу тири шикор\n\nЧун тулўи офтобе, ки баъди чанд рўзи боронҲои пай дар пай синаи абрҲоро шикофта берун мешавад, моҲи ноябри соли 1994 роҲбарии давлати тоҷикон ба ўҲдаи шахсе вогузор гардид, ки нахустин суханаш: «Ман кори худро аз сулҲ сар мекунам » буд.\n\nДарвокеъ, ин шахси ватандўсту матинирода тавонист орзуву омоли деринтизори тоҷиконро ҷомаи амал пўшонад.Ў ин миллати парокандаву парешон ва ноогоҲ аз максадхои нопоки чанд мансабхоҲ дар қасди ҷони бародари худ камон ба даст гирифтаро ба ваҲдату сарҷамъӣ даъват намуда, сулҲро дар кишвари тоҷикон танинандоз намуд. МаҲз ба шарофати саъю талош ва фидокорию қаҲрамониҲои беназири давлати точикон Эмомалӣ РаҲмон яъсу ноумедӣ аз ояндаи торики халқу Ватан барҲам хўрд.\n\nУстод Лоиқ Шералӣ яке аз аввалинҲо шуда ин санаи муборакро барои Ҳаммиллатонашон муборакбод гуфт:\n\nИмоми ду тарафро мекунам табрик,\n\nКи тоҷик мешавад наздик бо тоҷик!\n\nКунун оғози сулҲ асту рафоҲи халқ,\n\nБувад ояндаи пурнурамон наздик!\n\nШоира Гулрухсор аз тулўи Ҳаёти нави мадуми кишвар ва эҲёи зиндагии пурбаҲои  миллати  бунёдкори тоҷик ба ваҷд омада мегўяд:\n\nБоз тоҷик, -\n\nМиллати мурғи самандар,\n\nАз шўои оташи худсўзии худ,\n\nМарзи имонро биафрўзад.\n\nТоҷикистон сўхт гар\n\nАз ҷаҲли тоҷик\n\nФазли тоҷик-\n\nТоҷикистонро биафрўзад.1\n\nДарвоқеъ, Ҳиммати баланди бахшандагӣ ва заковату дурандешии фозилонаи сарвари давлатамон Эмомалӣ РаҲмон ва сарвари собиқ мухолифин Сайид АбдуллоҲи Нурӣ,  ки оқибат ба дарки  маънии  идомаи ҷанг - идомаи тоҷиккушист ва идомаи тоҷиккушӣ фанои миллат аст, расида,  дасти якдигарро баҲри сулҲ ва ризоияти миллӣ фишурданд ва  27 июни соли 1997 дар  Маскав ба созишномаи сулҲ имзо гузоштанд, сазовори ситоиш ва накўиш аст. Ин амали ҷавонмардона ва хирадмандона, ки зиндагии хушу гуворо ва оромию осоиштагии имрўзаро ба бор овард, дар таърихи халқи тоҷик бо ҲарфҲои заррин сабт гашта, ояндагон онро чун як амали ибратбахш бо ифтихору сарбаландӣ ба худ қабул хоҲард кард.  "
      },
      {
        "title": "Душанбе- пойтахти Тоҷикистон",
        "content": "\n\nМаданият ва фарҲанг зодаи шаҲр мебошанд. Дар шаҲр илму фарҲанг ташаккул меёбад. Мардуми тоҷик куҲантаърих мебошанд. Дар гузаштаи дур мо дорои шаҲрҲои азими фарҲангӣ будем, ки Тахти Ҷамшед аз он далолат медиҲад. Дар тақсимоти даврони шўравӣ шаҲрҲои таърихии тоҷикон- Бухорову Самарқанд ба Ҳайати ҶумҲурии Ўзбекистон дохил гардиданд. Барои мо мавҷудияти шаҲре чун марказ шарт ва зарур буд. Ба ин хотир мо азм намудем, ки деҲаеро бо номи Душанбе обод ба дараҷаи пойтахт обод созем. Ин дар назари аввал ғайриимкон менамуд, вале иродаи мустаҲками мардуми мо ба Ҳама кор қодир будани ин мардумро бори дигар собит намуд. Инак, соли 1924 Душанбе пойтахти РСС Тоҷикистон эълон гардид ва соли 1925 дараҷаи (статус) шаҲриро касб намуд. Пойтахти тоҷикон чун шаҲри ҷавон зуд инкишоф меёфт.  Баъдан он номи Сталинободро гирифт.\n\nИн шаҲри ҷавон пойгоҲи умеди тоҷикони ҷаҲон ба шумор меравад. Бо вуҷуди ҷавонӣ Душанбе дорои заводу фарика, корхонаҲои калони истеҲсолӣ ва  муассисаҲои таълимӣ  мебошад. Дар Душанбе сафоратхонаи давлатҲои гуногун, ташкилотҲои гуногуни байналмилалӣ, муассисаҲои фароғатию  фарҲангӣ ва тиббӣ ҷой гирифтаанд.\n\nДушанберо хиёбон, кўчабоғ, гулгашт ва боғҲои зебо дорад. Маҷмаае, ки соли 1999 бахшида ба 1100- солагии Давлати Сомониён дар Майдони Дўстӣ эҷод карда шуд, яке аз комёбиҲои беҲтарин дар шаҲрсозии ҷаҲон ба  шумор меравад.\n\nБигзор умеди тоҷикони ҷаҲон- шаҲри Душанбе Ҳамеша пояндаву зебо бошад ва мо- истиқоматкунандагон  доимо дар ободии он камари Ҳимат бубандем. Вазифаи муқаддаси мо саҲм гузоштан дар гулгуншукуфоии пойтахти азизамон ба шумор меравад. Ободии пойтахти кишварамон ин ободии хонадони Ҳар яки мову шумост.\n\nИн гуфтаҲо исботи фикрҲои болоанд:\n\nАҷаб шаҲри дилороӣ Душанбе,\n\nХаёлам зеби дунёӣ Душанбе  "
      },
      {
        "title": "Забони мо- ҷаҳони мо",
        "content": "\n\nСоли 2008-ро бо ибтикори сарвари давлат Соли забони тоҷикӣ эълон доштанд, ки ин боиси хушнудист.  Эътибори роҲбари кишвар ба забони давлатӣ хосса буда, гуфтаҲои эшон моро ба Ҳушёрӣ ва забондўстӣ Ҳидоят менамояд: «Забон калиди дониш ва маърифат аст. Забон омили асосии рушду камоли миллат ва давлат аст. Забон барҷастатарин ва гўётарин поя, шиноснома ва нишони бақои Ҳар як халқу миллат аст. Умри миллат ба умри забон вобаста аст. Барои он ки номи миллат аз саҲифаи таърихи башарӣ нобуд нашавад, бояд чароғи раҲнамои худшиносию худафрўзиаш- забонро Ҳифз кунад ва онро Ҳамчун волотарин мерос ба наслҲои оянда расонад.Забони модарӣ хишти нахустини пойдевори кохи миллат ва яке аз рукнҲои асосии давлатдории миллӣ мебошад. Таърих гувоҲ аст, ки агар забони миллат аз байн равад, миллат Ҳам дер ё зуд тафаккури миллӣ, ифтихори ватандўстӣ ва Ҳуввияти давлатдориашро аз даст дода, ба забону тамаддуни халқиятҲои бегона мегаравад ва оқибат завол меёбад. Забон дар паноҲи давлат ва давлат дар паноҲи забон аст. Ифтихори ватандўстӣ аз донистани таъриху забон ва фарҲанги ватан сарчашма мегирад. Лафзи модарӣ муқаддас аст, онро азизу гиромӣ бояд дошт».Суханро Худованди бузург барои пешрафти кори бандагонаш  офаридааст. Сухан марҲами дилҲост. Дили беқарорро сухани хуб таскин мебахшад. Баръакси он, як сухани беварид метавонад тамоми хубиҲоро аз байн бибарад. Абўшакури Балхӣ фармудааст:\n\nШунидам, ки бошад забони сухан,\n\nЧун алмоси буррову теғи куҲан\n\nЧу алмос, к-оҲан бибурад Ҳаме,\n\nСухан низ дилро бидаррад Ҳаме.\n\nСухан бифканад минбару дорро,\n\nЗи сўрох берун кашад морро.\n\nСалими ТеҲронӣ аҲамияти забону суханвариро чунин маънидод менамояд:\n\nБеҲтарин гавҲари ганҷинаи Ҳастӣ сухан аст,\n\nГар сухан ҷон набувад, мурда чаро хомўш аст.\n\nСухан дониста гуфтан кори оқилон мебошад. Саъдии бузург мегўяд:\n\nНахуст андеша кун, он гоҲ гуфтор,\n\nКи номуҲкам бувад беасл девор.\n\nСухани  дурусту боандеша гуфташуда  одамиро дар зиндагӣ комёб  мегардонад. АбдураҲмони Ҷомӣ ба Ҳамин ҷиҲати забону нутқ ишора карда чунин фармудааст:\n\nБа сухан зинда шавад номи Ҳама,\n\nБа сухан пухта шавад хоми Ҳама.\n\nСухани ноҲақ ва бад ба мо зиён меорад. Носири Хусрав ин маъниро басо хуб ба қалам додааст:\n\nХоҲӣ, ки наёрӣ ба суйи хеш зиёнро,\n\nАз гуфтаи нохуб нигаҲ дор забонро.\n\nАсари сухан корӣ буда, тамоми умр дар дил мемонад. Сухан чун тир аст, ки бозгашт ба қафо надорад:\n\nНуктае, к-он ҷаст ногаҲ аз забон,\n\nҲамчу тире дон, ки ҷаст он аз камон.\n\nТаъсири баланди суханро шоири адабиёти муосири тоҷик Мўмин Қаноат чунин ба забон медиҲад:\n\nСуханро вазну тамкини замин бояд,\n\nСуханро қудрати ҷонофарин бояд…\n\nСуханро сеҲри мурдан, зинда гардидан,\n\nХазон дидан, баҲорон боз сабзидан…\n\nХулоса, забон ва сухан арзишҲои нотакрор маънавӣ мебошанд, ки  пешрафтро ба амал меоранд. Донистани забон ва дурусту равон сухан рондан аз маърифати баланди одамон далолат медиҲад. Мо дар ин ҷода бояд аз гузаштагони худ ибрат омўзем ва баҲри пойдориву тозагии забони худ талош варзем.  "
      },
      {
        "title": "Ҷабри устод беҳ зи меҳри падар аст",
        "content": "\n\nУстод ба мо илму адаб меомўзад. Моро ба хубӣ Ҳидоят мефармояд. Ҳамеша пешрафти моро хоҲон аст. Барои амалӣ гаштани ин мақсадҲо ў пайваста ранҷ мекашад. Муаллим дили бузург дорад. Ў Ҳамаи  шогирдонашро бо як чашм мебинад. Дар мавридаш меҲрубонӣ мекунад ва агар зарурат пеш ояд,  сахтгирӣ. Ин Ҳама ба манфиати кор аст. Мо аз ў дарси ибрат мегирем,  устод дари донишро ба рўямон боз мегардонад.\n\nВасфи ў дар адабиёти мо мавқеи муҲимро касб менамояд. Маликушшуаро Абўабдуллои Рўдакӣ тарбияи моро вобастаи устод медонад:\n\nҲар киро роҲбар заған бошад,\n\nГузари ў бар марғазан бошад.\n\nФирдавсии Тўсӣ ранҷи устодро сабаби осоиши тан меҲисобад ва онро ободии рўзгор мехонад:\n\nЧу хоҲӣ,  ки ранҷи тан ояд ба сар,\n\nАз омўзгорон мабар тоби сар!\n\nЗиндагӣ моро ибратомўз мебошад. Дар зовияҲои зиндагӣ ранҷу азоб ва мушкилоти зиёде инсонро Ҳамеша пайгирӣ менамояд ва ўро дилшикаста низ мегардонад. Инсон бояд бо нури маърифат ин мушкилиҲоро паси сар намояд,  ки дар ин ҷода саҲми устоди илм- муаллим беандоза мебошад. Мо агар эҲтироми ўро ба ҷой орем ва ба гуфтаҲояш гўш андозем,  албатта дар зиндагӣ комёб мегардем ва оқибат худ дараҷаи устодиро дарёфт менамоем. Ин нуктаро шоир Носири Хисрав хуб ба қалам додааст:\n\nБа шогирдӣ Ҳар он кас шод гардад,\n\nБувад рўзе,  ки худ устод гардад.\n\nМоро Ҳидояти олимона ва оқилонаи устод аз ранҷу бало амон мебахшад. Чашми мо аз гуфтаҲои ў нур мегиранд,  адолатро аз разолат фарқ мекунанд. Бе устод мо роҲи дурусти зиндагиро интихоб намуда наметавонем ва Ҳар лаҲза дар ин пайраҲа дар мемонем. Шоири ширинсухан Ҷалолиддини Румӣ дар ин бора мефармояд:\n\nКори беустод хоҲи сохтан,\n\nҶоҲилона ҷон бихоҲӣ бохтан.\n\nМуаллим офтоби нури маърифат мебошад. Ҷисми шогирдон аз он нур нерўи тоза пайдо намуда медурахшад. Аз нигоҲи сухансаро АбдураҲмони Ҷомӣ муаллим Ҳамаи хубиҲоро дорост ва дар ҷодаи тарбияи маънавӣ беҲамтост:\n\nМуаллим кист? Ишқу кунҷи хомўшӣ дабистонаш,\n\nСабақ нодонию доно дилам тифли сабақхонаш.\n\nЗи Ҳар кас н-ояд ин устоду шогирдӣ,  на Ҳар кўҲе\n\nБадахшон бошаду Ҳар сангпора лаъли рахшонаш.\n\nЗабон ҷуз безабонӣ нест ин нодир муаллимро,\n\nДареғо дар Ҳама олам надонам кас забондонаш.\n\nПойдории ҷаҲон аз муаллим вобастагӣ дорад. Ҳамаи пешрафту тараққиёти ҷомеа маҲсули кори устодон мебошад. Рўдакӣ инро Ҳазор сол пештар дарк намуда буд:\n\nАгар дар ҷаҲон набвад омўзгор,\n\nШавад тира аз бехирад рўзгор.  "
      },
      {
        "title": "Касбу ҳунар беҳ аз зарри падар",
        "content": "\n\nҲунар чун мушк бувад, мушк кай ниҲон гардад?!\n\nШуғли инсон ганҷи бепоён аст. Ободӣ ва  осудагии рўзгори мардумон аз касбу кори онҲо вобаста мебошад. Ҳар як фард бояд пешае дошта бошад, то дар зиндагӣ хору зор нагардад. Фирдавсии Тўсӣ арзиши Ҳунарро аз Ҳама боло медонад:\n\nҲунар беҲтар аз гаҲвари номдор,\n\nҲунармандонро гавҲар ояд ба кор.\n\nТуро бо Ҳунар гавҲар асту хирад,\n\nРавонат Ҳаме аз ту ромиш барад.\n\nҲунар зодаи дониш аст. Илму хирад ҷаҲонро рўшаниандоз мебошанд. Аз шахси донишманд Ҳунарманди хуб мебарояд:\n\nҲунар ҷўю бо пири доно нишин,\n\nЧу хоҲӣ, ки ёбӣ зи бахтофарин.\n\nАбулқосими Фирдавсӣ\n\nКасберо соҲиб шудан басо кори мушкил ва заҲматталаб мебошад. Ин раҲи умед пастиву баландиҲои зиёде дорад, ки Ҳар касро тоқати тай кардани он набошад. Шахси хирадманд дар ин ҷода устуворона қадам мезанад ва оқибат ба мақсади худ мерасад:\n\nҶўйи шир ояд бурун аз кўҲ баҲри кўҲкан,\n\nРўзии худ мекунад соҲибҲунар Ҳосил зи санг.\n\nСайидои Насафӣ\n\nНафароне кам нестанд, ки аз моли падар мефахранд ва дар омўзиши касбу Ҳунар танбалӣ мекунанд. Чашмони онҲоро пардаи торик гирифтааст, ки роҲи раҲоӣ намеёбанд. Албатта оқибати он Ҳеҷ аст:\n\nҲар писар, к-ў аз падар лофад, на аз фазлу Ҳунар,\n\nФилмасал, гар дидаро мардум бувад, номардум аст.\n\nШохи бебар арчи бошад аз дарахти мевадор\n\nЧун наорад мева бор, андар шумори Ҳезум аст.\n\nАбдураҲмони Ҷомӣ\n\nМуслиҲиддин Саъдии Шерозӣ Ҳунарро чашмаи поянда ва давлати зоянда номидааст. СоҲибкасбони Ҳунарманд дар дилу дидаи мардумон ҷой доранд ва Ҳамеша онҲоро бо некӣ ёд мекунанд. Аз ин рў моро лозим аст, ки дар пайи омўзиши Ҳунар шабонарўз заҲмат кашем:\n\nАйб аст, ки дар Ҳунар накўшӣ,\n\nСад айб ба як Ҳунар напўшӣ.\n\nСоҲибҲунаре, ки ботамиз аст\n\nДар дидаи мардумон азиз аст.\n\nБадриддин Ҳилолӣ  "
      },
      {
        "title": "Истиқлолияти ватан",
        "content": "\n\nБо пароканда шудани сохтори муқтадири собиқ ва заиф гаштани сутунҲои Ҳокимият дар ҶумҲурии Тоҷикистон муддате вазъи носолим ва низои дохилӣ ба миён омада,  ба хоҷагии халқ  хисороти зиёд ворид сохт\n\nҲазорон нафар Ҳамватанони мо аз манзили иқоматӣ маҲрум гашта,  қисмате қурбони ин фоҷиаи миллӣ гардиданд. Новобаста ба ин,  халқи тоҷик ба субҲи умед эътимод дошта бо чунин андеша тасаллӣ меёфт:\n\nАз ноумедиҲо басе умед аст,\n\nПоёни шаби сиёҲ сафед аст.\n\nДар таърихи миллати тоҷик ин фоҷиаи гарон чун саҲифаи фаромўшнашуданӣ ва Ҳузнангез сабт шудааст,  то ояндагонро сабақи зиндагӣ бошад. БешубҲа Иҷлосияи 16 Шўрои Олии ҶумҲрии Тоҷикистон фазои нави сиёсӣ буда,  дар таърихи миллати тоҷик саҲифаи наверо боз намуд. МаҲз  Ҳамин Иҷлосияи тақдирсоз бақои миллатро таъмин нмуда,  дастгоҲи нави давлатиро,  ки омили пешрафту тараққиёти ҷомеа мебошад,  рўйи кор овард.\n\nПрезиденти ҶумҲурии Тоҷикистон  Эмомалӣ РаҲмон  Ҳанўз соли 1993 нақш ва мавқеи Иҷлосияро ба сифати рўйдоди сарнавиштсози миллат муайян намуд,  зеро он дар кишвар  гардиши куллиеро ба вуҷуд овард.  Дар Иҷлосияи вафқ ба Раиси Шўрои Олии ҶумҲурии Тоҷикистон ваколати сардори давлат дода шуд. Ба ўҲдаи сардори давлат таъмини Ҳуқуқ ва озодии шаҲрвандон,  Конститутсия ва Қонуни ҶумҲурии Тоҷикистон  вогузор гардид.\n\nХулоса,  давлати навтаъсисе,  ки ба миён омад,  фаъолияти худро аз Оштии миллӣ,  гирифтани силоҲ аз мардум,  авф,  баргардонидани гурезагон,  таъмини Ҳуқуқи инсон ибтидо бахшид.\n\nСиёсати хирадмандонаи сарвари давлат низоми ҷомеаро ба вуҷуд оарда,  мардумро ба ояндаи дурахшон бовар кунонид.  Воқеан,  донаи умед ба таровату  файзу борони Оштии миллӣ дар дили Ҳар як сокини кишвар сабзид. Оре:\n\nБа Ҳар коре,  ки Ҳиммат баста гардад,\n\nАгар хоре бувад,  гулдаста гардад.\n\nҲар сол Истиқлолияти Давлатии ҶумҲурии Тоҷикистон дар фазои ором мутантан ҷашн гирифта мешавад. Ҳама пешрафту нумўи давлати феълии тоҷикон аз файзу баракати Иҷлосияи 16  - уми Шўрои Олии ҶумҲурии Тоҷикистон  сарчашма мегирад. Зеро  маҲз Ҳамин Иҷлосия чун субҲи босафо бар шоми миллат ғолиб омада,  ба хушбахтии мардум заминаи мусоид фароҲам овард. Ва бори дигар сокинони манотиқи гуногуни кишварро ба дурандешиву бунёдкорӣ Ҳидоят намуд.\n\nХуллоса, Ҳар рўзе, ки сипарӣ мешавад, барои мо як навъ азхудкунии асосҲои давлату давлатдории муосир ва гузаштан ба ҷомеаи демокративу дунявиро талқин мекунад. Вазифаи Ҳар як фарди ҷомеа  аз он иборат аст,  ки баҲри оромии кулл ва Ҳифзи сарватҲои Тоҷикистони азиз саҲми худро гузорад. Зеро:\n\nОдамон аз дўстӣ ёбанд бахт,\n\nДушманӣ орад ба мардум рўзи сахт.  "
      },
      {
        "title": "Одамон аз дўстӣ ёбанд бахт",
        "content": "\n\nДўстӣ сарчашмаи Ҳамаи некиҲост. Аз дўстӣ одамон давлати ҷовидон хоҲанд ёфт. Бо дўстиву рафоқат олам пойдор мебошад. Ҳар як фарди солимфикр бояд дар ҷодаи дўстӣ устуворона қадам гузорад.  Алӣ ибни Абўтолиб (ъ) дар ин мавзўъ қайди ҷолиб дорад «Нотавонтарини мардум касест, ки тавони ба даст овардани дўстонро надорад ва нотавонтар аз ў касест, ки дўсте ба даст орад ва ўро аз даст бидиҲад».\n\nДўстиро ба касе бояд кард, ки донишу хирад дошта бошад, вагарна мо пушаймон мешавем:\n\nЧӣ нохуш бувад дўстӣ бо касе,\n\nКи моя надорад зи дониш басе.\n\nАбулқосими Фирдавсӣ\n\nПайдо кардани дўст кори осон набувад: «Дўстро зуд душман тавон кард, аммо душманро дўст гардондан душвор бувад».\n\nУнсурулмаолии Кайковус\n\nЗамоне мо пир мешавем. Ҳама мавҷудоти олам пириро мепазирад, вале дўстиву рафоқат аз он ориянд:\n\nҲама чиз пирӣ пазирад, бидон,\n\nМагар дўстӣ, к-он бувад ҷовидон.\n\nАбўшакури Балхӣ\n\nБа қадри дўсти содиқ расидан ва ўро эҲтиром намудан аз доираи одоб буда, хоси мардон аст. Дар дўстӣ набояд ғаразҲо роҲ ёбанд, ки оқибати он нобасомониро пеш меорад:\n\nБиё, то қадри якдигар бидонем,\n\nКи то ногаҲ зи якдигар намонем.\n\nКаримон ҷон фидои дўст карданд,\n\nСагӣ бигзор, мо Ҳам мардумонем.\n\nҒаразҲо тира дорад дўстиро,\n\nҒаразҲоро чаро аз дил наронем?\n\nҶалолиддини Балхӣ\n\nШинохти дўст кори осон набувад. Саъдии Шерозӣ дар ин маънӣ гуфтааст: «Дўсти Ҳақиқи он аст, ки айби туро ба рēйи ту бигўяд, то душворат ояду аз он бигардӣ ва аз қафои ту бипēшад, то бадном нашавӣ».\n\nБо дўстиву рафоқат кинаву адоват аз байн бурда мешавад.  Дар оини дўстӣ гузашти холисона шарт ва зарур аст ва ин заминаи дўстиро мустаҲкам месозад:\n\nТоза созад гулбуни уммедро пайғоми дўст,\n\nБишкуфонад ғунчаи дилро насими номи дўст.Гар uубори хотире аз дўстон бинӣ, маранҷ,\n\nК-аз дуои душманон беҲтар бувад дашноми дўст.\n\nЗебуннисо  "
      },
      {
        "title": "Тамаддуни ориёӣ",
        "content": "\n\nМо мардуми ориёием. Дар гузаштаи дур моро барои бовафо, содиқ, меҲмондўст, хирадманд будан эҲтиром мекарданд. Мо некии Ҳеҷ касро фаромўш намекунем. Ба қадри ватану модар мерасем ва дар мавридаш лозим ояд барои он ҷон месупорем. Тоҷикон даруннигар буда, дўстӣ ва қадршиносӣ дар онон решаи ботинӣ дорад. Ин хислати равонӣ сабаб шуда, ки тоҷикон шеваҲои фарҲангиро рушд диҲанд.\n\nТоҷикон дар пайванд додани хешовандӣ ва самимиятҲои миёни куллияти миллатҲои  бародар  нақши арзанда ва  муҲими миллиро   анҷом додаанд.\n\nДар  Ҳар  нуқтае, ки тоҷикон  зист ихтиёр кунанд, онро  обод менамоянд. Замини  мурда  ва хушкро эҲё намуда, сарсабз месозанд. Он ҷоро ба  заминҲои зироатӣ, боғистон ва сабзазор  мубаддал  месозанд.  Дар маҲаллоте, ки тоҷикон  зиндагӣ доранд, умуман маҲаллоти  зироатӣ  ва  сарcабзу боғҲои  пурмева  ва ботароват ба  чашм  мехўрад. Ин унсу ишқи табиии   тоҷикон  ба маҲалли   будубош  ва зодгоҲашон  сабаб шуда, ки  аз  ҷону дил дар ободии  он арақрезӣ ва кору  пайкор намоянд ва онро  ба як маҲалли  гуворо ва  пурбор  мубаддал  созанд. Дасти тоҷикон  дар Ҳар ҷое буда, замини хушку  ношодобро  ба  замини шодоб табдил  сохтааст.\n\nТоҷикон Ҳаргиз  аз  замине,  ки  баҲра  гирифта  бошанд, онро хору  зор  намегузоранд. ОнҲо  масоили хешро аз роҲи  машварат  ва  маслиҲати   доноёни маҲал   Ҳал\n\nМенамоянд.  Ин халқи куҲантаърих Ҳаргиз ба сари халқиятҲои дигар зўровариро раво надидааст. Ҳамеша бо меҲнати Ҳалоли худ арақи ҷабин рехта, зиндагиро пеш мебарад. АрабҲо, муғулон ва туркон Ҳангоми харобкорӣ дар кишвари тоҷикон ба хулосае омаданд, ки ин халқро аз байн бурда намешавад, фарҲангу тамаддуни оламшумули онҲо офату балоро аз сарашон дур месозад ва бояд мардумони дигар аз онҲо ибрати рўзгор гиранд.  Мо бояд ифтихор кунем, ки фарзанди ин халқем.  "
      },
      {
        "title": "Некӣ бимонад ҷовидон",
        "content": "\n\nАгар хоҲед, ки номи шумо ба некēйӣ ёд шавад, номи дигаронро ба бадӣ ёд накунед. Алӣ ибни Абўтолиб\n\nНекӣ кардан аз хислатҲои хуби инсонсонист.  Китоби қадимаи тоҷикон «Авасто»  моро  ба сўи хубиҲо «рафтори нек, гуфтори, пиндори нек» раҲнамун месозад. Бо кори нек мо ба дили мардумон роҲ меёбем. Некиро Ҳеҷ кас фаромўш намекунад. Одами оқилу хирадманд Ҳамеша дар пайи иҷрои амалҲои хуб мебошад. Абулқосими Фирдавсӣ моро ба некӣ кардан даъват намудааст, ки он саранҷом хубӣ меорад:\n\nБа гетӣ мамонед ҷуз номи нек,\n\nҲар он кас, ки хоҲад саранҷоми нек.\n\nБа осоишу некномӣ гирой,Гурезон шав аз марди нопокрой.\n\nАбулқосими Фирдавсӣ\n\nНоми некон аз забон намеравад ва мардум баъди ҲазорсолаҲо аз онҲо ёдоварӣ мекунанд. Корнамоии фарзандони барўманди тоҷик Шерак, Деваштич ва Темурмалик баҲри дифои кишвари азизи аҷдодиамон мисоли ин гуфтаҲост. Ин фарзандони барўманди ватан, ки қалбашон саршори меҲру муҲаббат ба диёр буд, барои ватан ҷон доданд ва ояндагон онҲоро бо некӣ ба хотир меоранд, фарзандони худро дар ин руҲия тарбият менамоянд.\n\nҲақ бар ҷониби  Саъдии Шерозист, ки фармудааст:\n\nСаъдиё, марди накēном намирад {аргиз,\n\nМурда он аст, ки номаш ба накўйӣ набаранд.\n\nБо хешу табор, Ҳамсоягон ва Ҳамкорону наздикон бояд хушмуомила бошем ва дар ғайбашон некии онҲоро биандешем. Ин аст бунёди мустаҲками зиндагонӣ, ки роҲи ростро бароямон боз мекунад.\n\nНекиро Ҳар кас карда наметавонад, вале бадӣ аз дасти Ҳамагон меояд. Аҷаб Ҳикатест дар офариниши олам. Шахси некро подош  мунтазир аст ва бадонро ҷазову уқубат. Пас, чаро мо шайтони лаъинро аз вуҷуди худ дур наронем ва дар пайи накўкориҲо накўшем, ки номамон ҷовидон вирди забонҲо гардад:\n\nЧунон кун зиндагонӣ дар замона,\n\nКи аз вай зинда монӣ ҷовидона.\n\nХусрави ДеҲлавӣ\n\nЧунон бояд тариrи зиндагонӣ,\n\nКи баъд аз мурдани худ зинда монӣ.\n\nБадриддин Ҳилолӣ  "
      },
      {
        "title": "Одоби меҳмондорӣ",
        "content": "\n\nМардум беҲуда нагуфтаанд, ки меҲмон атои Худост. Бо омадани меҲмон ризқу рўзиаш  низ вориди хонаи мезбон мегардад.  Аз ин рў мо бояд меҲмондўст бошем:\n\nЧу меҲмон оядат, дилшод мебош,\n\nЗи Ҳар банду ғаме озод мебош.\n\nНосири Хисрав\n\nМардуми тоҷик дар меҲмондорӣ Ҳамто надоштанд ва Ҳатто душмани худро бо нозу неъмат пешвоз мегирифтанд.\n\nДар гузашта шоҲе буд бо номи Кирмон бағоят сахиву меҲмондор, Ҳамеша дари меҲмонхонаи ў барои Ҳамагон кушода.\n\nҲар кӣ ба шаҲри ў меомад,  аз нону намаки ў баҲраманд мегашт. Рўзе шоҲи кишвари Ҳамсоя – Азизуддавла лашкар кашида қасди давлати ў кард. КирмоншоҲ қудрати бо ў ҷангидан надошт ва ба қалъа паноҲ бурд. Ҳар рўз лашкари Азизуддавла ба сари Ҳисор омада, ҷанги сахт мекарданд. Ҳар шаб шоҲ Кирмон он миқдор таом, ки лашкари Азизуддавларо кифоят буд, мефиристод.\n\nАзизуддавла пурсид, ки: «Рўз ҷанг кардан ва шаб нон додан чӣ маънӣ дорад?».  КирмоншоҲ ҷавоб дод: «Ҷанг кардан изҲори мардист ва нон додан вазифаи мардумӣ. ОнҲо агарчи душманонанд, аммо ғарибу мусофир дар шаҲри мананд ва аз доираи одамгарӣ набошад, ки дар  ватани ман нони худ хўранд. Азизуддавла бигрист ва гуфт: Касеро, ки чандин мурувват бошад, бо вай ҷанг кардан аз бемуравватист. Ин гуфт, лашкари худ бозгардонид ва онҲо бо Ҳам дўст гаштанд.\n\nПеш аз меҲмонӣ рафтан мо бояд соҲибхонаро огоҲ созем:\n\nБе хабар бар хони кас меҲмон машав,\n\nМеҲмонат гар расад, пинҲон машав.\n\nФаридуддин Аттор\n\nМақсад аз меҲмонӣ хўриши хўрок намебошад. Бо пиёлаи об ва пораи нон Ҳам метавон меҲмон қабул кад. Ҳангоми меҲмон шудан камбудӣ кофтан аз дастурхони мизбон аз рўйи одоб нест:\n\nБихўр, Ҳар чӣ пешат ниҲад мизбон*,\n\nҲама тан ба шукронааш шав забон.\n\nВа гар хеҷ надҲад, тақозо* макун,\n\nХаёли талабро ба дил ҷо макун.\n\nМеҲмонӣ вақти муайян дорад ва агар он риоя нагардад, боиси малоли тарафҲо мешавад. Шарти муҲими меҲмондорӣ ширинсухан ва хушмуомила будани соҲибхона мебошад:\n\nМизбоне, ки зи xон сер кунад меҲмонро,\n\nЧӣ зарур аст, ки ороста созад хонро?\n\nСойиби Табрезӣ\n\nШахсони саховатманду Ҳунарпешаро хонашон доимо барои меҲмон густурда мебошад. Аз дастархони нокас одамон бо миннат нон мехўранд ва пой намекашад, ки ба хонаи онҲо биравем. Савоби меҲмондор зиёд аст ва ин тоифа давлати ҷовидонӣ хоҲанд ёфт.  "
      },
      {
        "title": "Зиндагӣ бе орзу ширин набуд",
        "content": "\n\nМаънии Ҳақиқии Ҳаёт рўҲи бедору дили зинда аст.Алӣ ибни Абўтолиб\n\nЗиндагӣ роҲи пурпечутобест, ки тай кардани он кори басо мушкил мебошад. Оқилону хирадмандон дар ин роҲ устуворона қадам мезананд ва онҲо барои мо намунаи ибратанд. Дар зиндагӣ бояд мардона зист. Умед ба ояндаи нек  мардонагист. Дар зиндагӣ ноумед набояд шуд, ки ноумедӣ танҲо хоси шайтон аст. Орзуву умед Ҳар рўзи моро ширину рангин месозанд. Умед ба гулгуншукуфоии ватан, орзуи пайдо кардани дўстони нав, Ҳаваси таҲсил намудан, хоҲиши хидмати падару модарро кардан, таманнои комёб гаштан дар зиндагӣ вуҷуди моро Ҳеҷ гоҲ тарк намекунад.\n\nДунё барои хуфту хоб офарида нашудааст. Ҳамагонро лозим аст, ки баҲри пешрафти ҷомеа ва ободии диёри хеш талош варзанд:\n\nБедор шав, дило, ки ҷаҲон ҷойи хоб нест,\n\nЭмин дар ин хароба нишастан савоб нест.\n\nХусрави ДеҲлавӣ\n\nШахси меҲнаткаш ва Ҳалолкор умед ба фардои дурахшон дорад ва дар зиндагӣ устувор аст, бо кўшиши худ мехоҲад комёб гардад:\n\nДар ҷаҲон болу пари хеш кушудан омўз,\n\nКи паридан натавонӣ ту ба боли дигарон.\n\nМуҲаммад Иқбол\n\nДилгармӣ ба ояндаи нек зиндагиро ширину гуворо месозад, вагарна олам бароямон торикистон мегардад:\n\nЗиндагӣ бар орзу дорад асос,\n\nХешро аз орзуи худ шинос.\n\nЗиндагиро рангин сохтан аз худи мо вобаста мебошад. Касе хонаву дар ва ватани моро обод намесозад, ба ҷуз мо. Аз ин рў бояд Ҳамеша некандеширо пеша намоем ва дар Ҳама кор некбин бошем. МаҲз Ҳамин омил орзуи моро қабои рангин дар бар месозад ва хаёлоти ширин Ҳамеша таманнои ба бар кардани онро дорад. Танбалону бехирадон, ки дар ободиву пешрафт саҲм  намегузоранд, дар дил орзуи нек низ парварида наметавонанд. Бар замми ин онҲо дигаронро бо Ҳар баҲона аз кори хайр бозмедоранд. Дар ин маврид гуфтаи Алӣ ибни Абўтолиб моро сабақи рўзгор мебошад: «Аз касоне, ки пеш аз шумо буданд, ибрат бигиред, пеш аз он ки ояндагон аз шумо ибрат гиранд».\n\nМўйсафеди Ҳаштодсолае машғули наҲолшинонӣ буд ва ҷавоне ботааҷҷуб аз ў пурсон шуд: «Дарахт баҲри ки шинонӣ, ки хўрдани Ҳосилаш туро яқин насибат нагардад». Мўйсафеди хирадманд оромона посух дод: «Инро баҲри ояндагон мешинонам, ки моро гузаштагон чунин тарбият намудаанд. Ояндагон баҲри ворисони худ ин амали хайрро такрор мекунанд. Ин аст Ҳикмати асили рўзгор».\n\nУмед ба фардои нек зиндагии моро ранги тоза мебахшад. Ноумедӣ қалби одамро мекушад. Ба хотири пешрафту гулгуншукуфоии кишвари азиз, ба умеди сарҷаъмии мардумон, пойдории сулҲу ваҲдат мо бояд устуворона ба пеш қадам гузорем. Ин аст мақсади Ҳар як инсони солимфикр.  "
      },
      {
        "title": "Ҷавонон- ояндаи миллат",
        "content": "\n\nҲар як насл таҷрибаю дониши андўхтаашро ба насли оянда мерос мегузорад. Ин таҷриба бо гузашти вақт такмил меёбад ва чун дастовард дар пешрафти ҷомеа ба кор бурда мешавад. Ҷавонон дар Ҳама давру замон қувваи пешбарандаи ҷомеа ба шумор мераванд. Аз ин рў эътибори давлат ба онҲо бештар аст.\n\nСарвари давлатамон Эмомалӣ РаҲмон ин масъаларо муҲим хондаанд ва гуфтаҲои эшон намунаи ибрат мебошад: «Агар ҷавонон ояндаи миллат бошанд, ҷавонони боистеъдоду лаёқатмандро метавон мояи ифтихор ва сарбаландии он номид. МаҲз ҷавонони соҲибмаърифату боистеъдод қудрат доранд, ки бори гарони илму фарҲанги миллати хешро бар дўш кашида, Ҳамчун Ҳалқаи зарурӣ дар занҷири маърифати аз насл ба насл омада хидмат намоянд.\n\nМаҲз ҷавонони дорои маърифати олӣ ва тафаккури созандаву ахлоқи Ҳамида метавонанд пайванди ногусастании наслҲо ва рўҲи абадзиндаи аҷдодони бофарҲанги хешро, ки Ҳанўз дар аҲди Сомониён соҲиби марказҲои бузурги тамаддун ва доираҲои тавонои илмию адабӣ буданд, зинда доранд ва асри тиллоии миллати худро эҲё намоянд.\n\nМаҲз Ҳамин гуна ҷавонон метавонанд, ки бо кашфиётҲои нави илмию техникӣ, бо асарҲои рангорангу пурмазмуни замонавӣ, бо санъату Ҳунари баланди худ миллати асрҲо бо фарҲангу тамаддуни хеш шўҲратёфтаашро боз Ҳам бештар шўҲратманд гардонанд ва дар назари оламиён исбот созанд, ки онҲо ворисони асили Исмоили Сомонӣ, Балъамӣ, Рўдакӣ, Фирдавсӣ, Абўалӣ ибни Сино, Носири Хисрав, Ҳофизу Саъдӣ, Камоли Хуҷандию АбдураҲмони Ҷомӣ, АҲмади Донишу Садриддин Айнӣ мебошанд».\n\nҲоло дар кишвари мо сулҲу субот пойдор аст. Ин заминаи мустаҲкамест барои фаъолияти озоди ҷавонон. Дар ин давраи пешрафти илмиву маънавӣ ҷавонони моро лозим меояд, ки илмҲои замонаро пурра азхуд намоянд ва аз дастовардҲои оламиён бохабар бошанд, вагарна дар арсаи байналхалқӣ худро муаарифӣ карда наметавонанд. Дар Тоҷикистони соҲибистиқлоли мо Ҳамаи шароит барои пешбурди кор муҲайё мебошад. Дар мактабҲои миёна таҲсил ба таври ройгон сурат мегирад ва дар макотиби олӣ низ гурўҲҲои буҷавӣ бештар амал менамоянд, ки дар бисёр давлатҲо омўзиш ингуна нест. Ниёгони  хирадманди мо мероси гаронбаҲои маънавиро баҲри ворисон  гузоштаанд. Моро истифода аз он шарт ва зарур аст. Шаробхорӣ ва нашъамандӣ доғи рўз мебошад. Ҷавонони мо бояд  аз ин амалҲои номатлуб даст кашанд. Шарти муҲим дар ҷавонӣ эҲтироми калонсолон мебошад:\n\nДар ҷавонӣ дор пиронро азиз,\n\nТо азизи дигарон бошӣ ту низ.  "
      },
      {
        "title": "Рўдакӣ – сарояндаи панди рўзгор",
        "content": "\n\nЗамири Рўдакӣ кони сухан буд,\n\nКаломаш сарвату ганҷи ватан буд.\n\nАдў гар нури  чашмонаш рабудӣ\n\nҲаме шеъраш чароғи анҷуман буд.\n\nСармад\n\nАдабиёти ғановатманди форсу тоҷик бо номи  поягузори он - падари шеъри Аҷам Абўабдуллоҳи  Рўдакӣ алоқаи ногусастанӣ дорад. Осори боқимондаи устод Рўдакӣ садсолаҳост, ки вирди забони мардуми суханпарвари дунёст. Аз ин ҷост, ки мақом ва мартабаи сухансарои Панҷрўд дар сарзамиини форсизабонон ва хориҷ аз он баланд аст.\n\nПанду андарз аз муҳимтарин мавзўъҳои адабиёти гузаштаи мо мебошад, ки дар осори бозмондаи султони шоирон ҷойгоҳи хосаро ишғол менамояд. Афкори ахлоқии ў дар тамоми давру замонҳо дар тарбияи маънавии насли инсон нақши носутурданӣ доштааст.\n\nШоири волосухан «Замона чун нигарӣ, сарбасар ҳама панд аст» мегўяд ва ворисонро вомедорад, ки рўзгори хешро бо хулқу атвори накў оро диҳанд, ба андўхтану анбоштани маърифати инсонӣ кўшо бошанд. Ин шоири рўшанбин мутамаин аст, ки «дониш андар дил чароғи равшан» ва таҳсилоти комили инсон ҳам ба туфайли кўшиши пажўҳишгаронааш ба даст меояд.\n\nБузургтарин ганҷи дарёфтаи башарият ин фарҳанг аст, ки  танҳо тавассути омўзишу парвариш метавон ҳосил намуд ва биёфарид. Ин ҳақиқати бебаҳсро гўяндагону шоирон, пеш аз ҳама шоири мо бо калимоте содаву фаҳмо чунин иброз дошта буд:\n\nҲеҷ ганҷе нест аз фарҳанг беҳ\n\nТо тавонӣ рўй бар ин ганҷ неҳ.\n\nСухансарои бузург дар абёти бозмондаи худ перомуни мавзўъҳои мухталифи рўзгори инсонӣ ҷаззобтарин суханҳоро баён доштааст. Шоир дар офаридаҳои пурмўҳтавои худ ба масъалаҳои ташвиқу тарғиби илму дониш, некиву накўкорӣ, саховатмандӣ, дўстиву рафоқат, худшиносиву ватанпарастӣ дахл  намудааст.\n\nМавзўи некӣ ва накукорӣ дар осори устод Рўдакӣ мавқеи  сазовор  дорад. Шоири некният дар осораш бо ҳусни таваҷҷўҳ ба ин падидаи волои ахлоқӣ сухан рондааст. Зеро сарчашмаи ободии рўзгори инсон ва ширинии ҳаёт аз некӣ ва накўкорист. Дар баробари ин бадию бадкирдориро чун падидаи зишт танқид ва мазаммат намудааст.\n\nРўдакии бузург панд медиҳад, ки ҷаҳон ба  мисоли дарёст. Аз ин рў, бояд аз накўкорӣ киштие сохт, ки то  аз он осон гузарӣ. Ин ба он маъност, ки ҳамеша дар андешаи некӣ намудан бошӣ ва бо ин  амали  шоиста накўном  гардӣ. Шоир  мегўяд:\n\nИн ҷаҳонро нигар ба чашми хирад,\n\nНе бад-он  чашм, к-андар  ў нигарӣ,\n\nҲамчун дарёст в-аз  накўкорӣ,\n\nКиштие  соз, то  бад-он  гузарӣ.\n\nДигар  аз мавзўе, ки устод Рўдакӣ пеш мегузорад, ситоиши дўстӣ ва рафоқат аст. Шоир дўсти содиқ ва ҳақиқиро  меписандад. Дўсти ғамхору бовафо ҳамдилу ҳамнафаси кас буда, дидори ў  гуворотарин  лаҳзаест, ки  нишоту шодмонӣ меорад. Фироқи дўст ғаму андўҳ ба бор дорад. Ин маъниро  шоир  чунин ба қалам  овардааст:\n\nҲеҷ шодӣ нест  андар ин ҷаҳон\n\nБартар  аз дидори  рўи дўстон.\n\nҲеҷ талхӣ нест бар дил  талхтар,\n\nАз фироқи  дўстони пурҳунар.\n\nИнсон танҳо тавуссути андўхтани таҷрибаи зиндагӣ бори рўзгорро пеш мебарад ва бояд аз он ҳамвора сабақ омўзад. Зеро ба фармудаи шоири  ҳаётдўст:\n\nБирав  зи таҷрибаи рўзгор  баҳра\n\nБигир,\n\nКи баҳри дафъи ҳаводис туро ба кор\n\nОяд.\n\nХулоса, панду андарзҳои устод Рўдакӣ чун дурдонаҳои дурахшон кохи фарҳанги башариро шукўҳманд  гардонида, ҳеҷ  гоҳ аҳамияти тарбиявӣ ва ахлоқии худро аз даст нахоҳад дод. Ниҳоят, иншои худро ба байти машҳури Абдураҳмони Ҷомӣ ба поён мерасонам, ки  гуфта:\n\nНоми онро, ки мебаранд  имрўз,\n\nҲаст  аз он  шеъри  анҷуманафрўз.\n\n«Шоҳнома» маҳсуб меёбад, ки чун намоёнтарин намунаи паҳлавони ватанхоҳу посбони кишвар таҷассум ёфтааст. Далериву нерўмандӣ ва фидокории бемисли Рустам баёнгари он аст, ки бо тавону тадбирҷўии оқилона метавон душманро  мағлуб сохт. Барои ў тамоми Эронзамин муқаддас ва гиромӣ аст. Аз ин ҷост, ки Фирдавсии бузург ба шахсияти Рустам эҳтиром мегузорад ва ўро чун  қаҳрамони ҷовидонӣ ба қалам додааст.\n\nФирдавсии ватандўст ба ҳангоми набард бо душман қурбон шуданро авлотар аз мағлубият ва хору залил будан арзёбӣ мекунад. Ин ақида дар саросари «Шоҳнома» хеле рангину мушаххас акс  ёфтааст. Байти зерин ифодагари ҳамин маъност;\n\nБигўяш, ки дар ҷанг мурдан ба ном,\n\nБеҳ аз зинда душман бад-ў шодком.\n\nБаҳри сулҳу амният пайкор намудан ва нисбат ба ғосибону душманон нафрат доштан нахустин шарти ватандўстист, ки ҳар фарди ватандор бояд пайгирӣ аз ин шева намояд. Ин маънӣ дар байти зерин ниҳоят возеҳ таъкид ёфтааст:\n\nҲама размро дил пур аз кин кунем,\n\nТани душманон ҷои зубин кунем.\n\nДар фарҷом метавон, гуфт ки «Шоҳнома» китобест, ки бо рўҳия ва ҳисси бузурги ватандўстӣ эҷод шуда, то даме, ки одаму олам ҳаст ин кохи бегазанди назм пойдору ҷовидон боқӣ хоҳад монд. Ба қавли худи донои Тусӣ;\n\nБиноҳои обод гарданд хароб,\n\nЗи борону аз тобиши офтоб.\n\nПай афкандам  аз назм кохе баланд,\n\nКи аз боду борон  наёбад газанд.\n\nНамирам  аз ин  пас, ки ман зиндаам,\n\nКи тухми суханро  парокандаам.  "
      },
      {
        "title": "Мундариҷаи  ғоявии  ашъори Ибни  Cино",
        "content": "\n\nИбни  Cино\n\nДар ҳар қарну садсолаҳо нодирмардоне ба арсаи вуҷуд меоянд, ки бо афкору осори оламгири худ  номашонро дар сафҳаи дурахшони таърих ҷовидонӣ сабт мекунанд. Шайхурраис Абўалӣ ибни Сино аз он нобиғагонест,ки ба офаридани осори беназираш дар таърихи тамаддуни башарият мақом ва манзалати  сазоворро соҳиб гардидааст.\n\nАбуалӣ ибни Сино тамоми умри пурбаракати худро сарфи пажўҳишоти илмӣ карда бошад ҳам дар радифи фаъолияти гуногуни ў шеъру шоирӣ низ ҷойгоҳи махсус дорад. Ибни Сино қабл аз ҳама файласуф ва табиби ҳамадон буд.\n\nСино осори адабии худро бо забонҳои арабӣ ва тоҷикӣ навиштааст. Ашъори баландғояи ба қалами ў тааллуқдошта асосан аз қитъа ва рубоёт иборат мебошанд. Ибни Сино аз зумраи нахустин шоиронест, ки афкори фалсафиро дар жанри рўбоӣ ғунҷонида тавонистааст ва шоирони баъдӣ, хусусан Умари Хайём пайравӣ аз ў кардаанд.\n\nБоиси таассуф аст, ки аз шоир ашъори ниҳоят кам ба мерос мондааст. Аммо аз абёти бозмондаи шоир дармеёбем, ки ин суханвари мумтоз дар шеъру шоирӣ дасти тамом доштааст. Мавзўъи эҷодиёти шоир пурдомана ва серпаҳлў мебошад. Мазмун ва мундариҷаи ашъори шоирро фалсафа, ахлоқ, панду андарз, ғанимат донистани умр, танқиди аҳли замон ва зулму тааддӣ  ташкил медиҳад.\n\nИбни Сино дар замоне рўзгор ба сар бурдааст, ки қадру қамати сухан аз байн рафта  харидори он ҳам ба чашм барнамехўрад:\n\nБузург гаштаму майдон васеъ нест маро,\n\nФузуд қимати ман  муштарист нопайдо.\n\nМавзўи дустӣ ва рафоқат дар навиштаҳои шоир мавқеи муҳим пайдо кардааст. Дар ин замина дурандешӣ ва садоқатмандиро аз хислатҳои баргузидаи инсонӣ медонад:\n\nБо душмани ман чу дўст бисёр нишаст,\n\nБо дўст набоядам дигар бор нишаст.\n\nПарҳез аз он шакар, ки бо заҳр омехт,\n\nБигрез аз он магас, ки бар мор нишаст.\n\nҒанимат донистани умр ва аз ҳар лаҳзаи гаронмояи он пурсамар суд бардоштан ва гузашта аз он сарфи корҳои хайр намудан аз ниёзмандиҳои ҷиддии  шоир аст. Ба ин маънӣ  шоир мегўяд:\n\nРафт он гуҳаре, ки  буд пирояи умр,\n\nВ-оварад замона тоқи сармояи умр.\n\nАз мўи сафеди сари пистони умед.\n\nБингар  ки сиёҳ мекунад  дояи умр!\n\nСалотини замон аз пайи озори ин марди хирад шуда, борҳо ўро таъқиб намудаанд ва аз ин ҷиҳат, ў алайҳи ҷаҳолату нодонӣ бархоста, душманони маънавии худро сахт накўҳиш кардааст. Рубоии зерин гувоҳ бар гуфтаҳои болост:\n\nБо ин  ду се нодон, ки чунон медонанд.\n\nАз ҷаҳл,  ки донои ҷаҳон  эшонанд.\n\nХар бош, ки ин ҷамоа аз фарти харӣ,\n\nҲар к-ў  на хар  аст, кофираш медонанд.\n\nШоир дар рубоии дигар ба насли инсон муроҷиат карда мегўяд, ки аз пайи хостаҳои ҳавасолуда ва ҷоҳу мансаб нашавад, зеро ин амали носавоб касро аз дўст ҷудову бо хасм ҳамқарин мегардонад, ки худи инсон аз ин ғофил  мемонад:\n\nЭй нафс бастаи ҳавову ҳавасӣ.\n\nБиштоб, ки дар ҳимояти як  нафасӣ.\n\nДунё маталаб, ҷоҳ  маҷў, ишва махар,\n\nК-аз  дўст бароиву ба душман бирасӣ.\n\nФармудаҳои пандомўзи шоир моро ба он вомедорад, ки ахлоқи худро аз ҳамагуна нопокӣ ва  зиштиҳо ҳифз намуда, пайгирӣ аз роҳи росту накў кунем. Бошад ки аз насиҳатҳои Ибни Сино барин суханварон сабақ андўхта, онҳоро дар зиндагӣ ҳамчун сармашқ истифода намоем.  "
      },
      {
        "title": "Мазмун  ва  мундариҷаи  рубоиёти Умари Хайём",
        "content": "\n\nАдабиёти тоҷик таърихи тўлонӣ дошта, роҳи дуру дорозеро тай намудааст. Дар давоми таърихи мавҷудияти худ бисёр нодирамардони шеъру адаб парвариш ёфта, дар майдони паҳновари адабиёт қувваозмоӣ намудаанд, ки бо осори гаронмояи худ ба рушду такомули таммаддуни башарӣ саҳми  арзишманд гузоштаанд.\n\nУмари Хаём низ аз он ситорагони рахшони осмони илму адаб аст, ки осори гаронбаҳое ба мерос гузоштааст. Рубоиёти оламшумули ў бо гузашти  солҳо  пургуҳартару фурўзонтар ба ҷилва меояд.\n\nМавзўъ ва мундариҷаи рубоиёти шоир  доманадор ва серпаҳлўст. Дар офаридаҳои Умари Хайём муҳимтарин масъалаву муаммоҳои рўзгори инсонӣ ба миён гузошта шудаанд. Ғанимат донистани умр, муҳаббати самимӣ нисбат ба  ҳамнавъон, баҳравар гардидан аз зебоиҳои табиат, васфи ишқи поки инсонӣ, саховатмандиву накўкорӣ аз ҷумлаи мавзўъҳоест, ки дар рубоиҳои ин ҳакими  фозил  мақоми хосаро пайдо кардаанд.\n\nШоири зиндагидўст таъкид менамояд, ки бояд инсон ҳар як лаҳзаи умри гузаронро ғанимат донад ва андеша ба он кунад, ки аз ҳар дақиқаи ҳаёт судбахшу пурмаҳсул истифода карда тавонад. Зеро ба  фармудаи  шоир:Гар як  нафасат зи зиндагонӣ гузарад,\n\nМагзор, ки  ҷуз ба шодмонӣ  гузарад.\n\nЗинҳор, ки сармояи ин мулки ҷаҳон.\n\nУмр аст, бад-он  сон гузаронӣ гузарад.\n\nҲамеша ҷаҳон бо дигаргунӣ ва таҳаввулпазирӣ пеш меравад. Ин нуктаи муҳим дар эҷодиёти шоир бештар ба чашм  мерасад.\n\nИбораи «гили кўзагарон» дар осори ин суханвари ҳаким хеле зиёд истифода шудааст. Он гиле, ки кўзагарон аз он кўза месозанд, ба сухан омада мегўяд, ки ман ҳам ба мисоли ту будам, инро фаромўш макун. Ҳамин мазмунро ў дар рубоии зерин  ба  тариқи  зайл рўи сафҳа овардааст:\n\nИн кўза чу ман ошиқи зоре будаст,\n\nДар банди зари  зулфи нигоре будаст.\n\nИн даста, ки дар  гардани ў  мебинӣ,\n\nДастест, ки бар гардани ёре будаст.\n\nРубоиёти шоир сермаъно буда, касро ба андешаи амиқ  бардоштан аз он  водор  мекунад. Ў ҳодисаҳои табиатро ба маърази таҳлил кашида, доир ба тағирёбанда будани модда ва аз як  шакл ба шакли дигар гузаштани он хулосаҳои дурусти фалсафӣ мебарорад:\n\nМақсуд зи ҷумла офариниш моем,\n\nДар чашми хирад ҷавҳари биниш моем.\n\nИн доираи ҷаҳон  чу ангуштарест,\n\nБе ҳеҷ шакке нақшу нигинаш моем.\n\nИшқ мавзўи ҷовидонии адабиёти гуҳарбори мо ба шумор меравад, ки дар рубоиёти шоир низ хеле моҳирона ба риштаи тасвир кашида шудааст. Ў ишқро шабеҳи хуршеди ҷаҳонтоб хонда, дар ин роҳ содиқу устувор буданро талқин менамояд:\n\nХуршеди сипеҳри безаволӣ ишқ аст.\n\nМурғи чамани хуҷастафолӣ ишқ аст.\n\nИшқ он набувад, ки ҳамчу булбул нолӣ.\n\nҲар  гоҳ, ки бимирию нанолӣ ишқ аст.\n\nАксарияти рубоиёти Хайём натиҷаи андешаҳои илмӣ-фалсафии ў мебошанд. Дар онҳо дар баробари ба тасвир овардани хушиҳои рўзгор ва зиндагии саодатмандона, инчунин ба масъалаҳои мубрами илмию фалсафӣ дахл намудааст. Ҳамин хусусияти хоси ашъори шоир на танҳо дар адабиёти тоҷик, балки дар адабиёти ҷаҳон низ ҷойгоҳи арзандаро соҳиб гардидааст.\n\nБа ақидаи шоир инсон баяд накўкориро пешаи худ сохта, аз гузашти ҳар лаҳзаи умр бохабар бошад. Вақтро сарфи корҳои беҳуда накарда дар паи хушу пурфараҳ гузаронидани он ҷаҳду талош намояд. Зеро ҳар дами он нотакрор ва ғанимат аст:\n\nРўзе, ки гузаштааст, аз ў ёд макун,\n\nФардо, ки наёмадааст, фарёд макун.\n\nБар н-омадаву гузашта бунёд макун,\n\nХуш бош кунун умр барбод макун.\n\nИмрўз дар олам кишвар ва ё халқеро наметавон дарёфт, ки бо рўбоиёти газанднописанду ҷаҳоншумули ин шоири нодирагуфтор ошноӣ надошта бошад. Ҳақиқатан ҳам рубоёти Хайём шўҳрати ҷаҳониро ба худ касб карда, дар рушду болоравии маънавиёти аҳли башар хидмат карда меояд.  "
      },
      {
        "title": "Таҳлили образҳои достони «Хусрав ва Ширин»-и  Низомии Ганҷавӣ",
        "content": "\n\nҲадиси Хусраву Ширин ниҳон нест,\n\nВ-аз он ширинтар алҳақ достон нест.\n\nНизомӣ\n\nШеъру адаби форсу тоҷик дар қарни XII ба дараҷаи баланде равнақу ривоҷ ёфтааст, ки дар таърихи адабиёти ин халқҳо яке аз давраҳои пурмаҳсул ба ҳисоб рафта, дар ганҷинаи тамаддуни умумибашарӣ мақоми арзандаеро касб намудааст. Рахшандатарин ва маъруфтарин симоҳои бузурги ин қарн суханвари фозил Низомии Ганҷавӣ мебошад, ки дар Озорбойҷон рўзгор ба сар бурдаву эҷод намудааст.\n\nЁдгории ҷовидонии шоири  бузурги Ганҷа ҳамоно «Хасма»-и безаволи ўст. Андар миёни панҷ  шоҳасари маргнописанди сароишгари ишқномаҳо Низомии Ганҷавӣ маснавии пуршўру ғамангези ў «Хусрав ва Ширин» мақому шўҳрати вофир касб кардааст.\n\nДар достон моҷарои ишқи охирин ҳукмрони Эрони Сосонӣ Хусрави Парвиз ва Ширини нозанини арманиро бо сеҳри суханофарӣ шоири мумтоз ба қолаби шеър даровардааст. Шоир дар ин достон на танҳо ишқи поки инсониро бо тамоми нозокату латофаташ ба қалам додааст, балки ба масоили зиёди иҷтимоӣ, тарбиявию ахлоқӣ, хоса ғояҳои олии инсондўстӣ, додгустарӣ, некандешиву поктинатӣ ва амсоли ин таваҷҷўҳи фаровон зоҳир намудааст.\n\nҚаҳрамонони марказии достон Хусрав ва Ширин буда, рафти ҳодисаву воқеаҳои достони мазкур асосан дар Эрону Арманистон сурат мегирад. Дар достон муҳаббатнамои Хусрав ва Ширин мавқеи муҳимро ишғол намуда, чеҳраҳои дигаре, ки дар он ширкат меварзанд, баҳри ошкор сохтани замиру хислати ин ду симои асосӣ хидмат кардаанд.\n\nОбрази Ширин дар достон мавқеи асосӣ дорад. Ҳарчанд доир ба саргузашти Хусрав бештар сухан рафта бошад ҳам ҳусни таваҷҷўҳи шоир ба Ширин намоёнтар ба ҷилва меояд. Ширин қаҳрамони дўстдоштатарини Низомӣ мебошад. Зеро Ширин на танҳо дар ҳусну ҷамол, балки дар ақлу заковат, ишқу вафодорӣ низ беҳамтост.\n\nШоир дар васфи ин олиҳаи ҳусн беҳтарин сифат ва суханонро арзонӣ медорад, зеро ки:\n\nМаҳ аз хубиш  худро  хол  хонда,\n\nШаб  аз  холаш китоби фол хонда.\n\nРухаш насрину  бўяш  низ насрин,\n\nЛабаш  ширину номаш низ  Ширин.\n\nШирин дар офариниши Низомӣ зоҳирану ботинан зебост. Ў шахси покнияту фурўтан, ғамхору меҳрубон мебошад. Дар роҳи ишқу ошиқӣ садоқатманду бовафо тасвир ёфтааст. Хусравро самимона дўст медорад ва омода аст, ки барои Хусрав ҷонсупорӣ кунад. Ишқ ва муҳаббати самимиро дар иродаи қавӣ ва покӣ мебинад.\n\nШоир ғояи инсондўстӣ ва адолатхоҳии худро дар симои Ширин инъикос намудааст. Ширин пас аз марги аммааш Маҳинбону ба сари тахти шоҳӣ нишаста, сиёсати хирадмандонаву адолатҷўёнаро пеш мегирад. Маҳбусонро аз зиндон озод намуда, ба оромию амнияти кишвар кўшишот ба харҷ медиҳад:\n\nЧу бар Ширин муқаррар гашт шоҳӣ,\n\nФурўғи мулк бар маҳ шуд зи моҳӣ,\n\nБа инсофаш раият шод гаштанд.\n\nҲама зиндониён озод гаштанд.\n\nХусрави Парвиз қаҳрамони марказии достон буда, аз рўзи таваллуд то вапасин рўзи ҳаёташ дар достон фаъолият мекунад. Хусрав шаҳзодаи далеру тануманд, донову закӣ ва дар зебоӣ беназир қаламдод шудааст.\n\nЧунон машҳур шуд дар хубрўӣ,\n\nКи мутлақ Юсуфи Мисрист гўӣ.\n\nДар достон Хусрав ҳамчун чеҳраи мураккаб ва пуртазод амал намуда, ба тадриҷ аз  хислату хўи нописандида раҳоӣ ёфта, дар ниҳояти кор ба дараҷаи баланди инсонӣ мерасад. Ба ҳар сурат Низомӣ ба Хусрав  низ таваҷҷўҳи хоса зоҳир менамояд.\n\nДар достон образи Фарҳод ҳам мавқеи муҳим дорад. Ў ҷавонест, ҳунарманд - муҳандису меъмор, ҳайкалтарошу кўҳкан, ва паҳлавону хирадманд. Фарҳод низ Ширинро дўст медорад. Вале Ширин наметавонист, ки ишқи ўро бипазирад зеро ў аллакай ба Хусрав дил додаст, барояш роҳи дигари бозгашт ҳам вуҷуд надорад:\n\nДу дилро к-ў ба пайванд ошно  кард,\n\nБа теғ аз якдигар натвон ҷудо кард.\n\nФарҳод дар достони Низомӣ бо ахлоқи ҳамидаву заковатмандии нотакрораш ва ба хусус бо ишқу муҳаббати заволнописандаш, ки нисбат ба Ширини нозанин варзидааст, бар муқобили чеҳраи номақбули Хусрави Парвиз қарор дорад. Ишқи Ширин ба Фарҳод рўҳу илҳоми тоза бахшида, ўро дар иҷрои супоришҳои сангину вазнин ҳидоятгар аст.\n\nДостон ба таври ғамангез анҷом меёбад. Баррасии мазмуни комилу ҳамаҷонибаи ин достони ишқӣ рўшан сохт, ки Хусраву Ширин ҳамчун қаҳрамони асосӣ аз ибтидо то интиҳо дар навиштаи шоири барўманди Ганҷа фаъолият нишон медиҳанд. Ҳамин тавр шоир андешаҳои тарбиявӣ ва ахлоқии хешро дар симои ин ду қаҳрамон ифода намудааст.  "
      },
      {
        "title": "Тарғиби  дониш  ва  ахлоқи  нек дар  ашъори  Носири  Хусрав",
        "content": "\n\nНосири Хусрав аз симоҳои маъруфу машҳури фарҳанги қарни XI халқи тоҷик ба шумор меравад. Ў зодаи Қабодиён буда, дар даврони ҷавонӣ илмҳои маъмули замонашро фаро гирифтааст. Шавқу рағбати ў ба мутоилаи осори илмиву бадеӣ ончунон баланд будааст, ки ҳатто дар ҳангоми сафарҳояш ба уштур китобҳо бор карда, аз паси корвон китобхонон мерафтааст.\n\nАз мутафаккири бузург ва шоири андарзгў осори гаронбаҳое ба мерос мондааст. Носири Хусрав дар таърихи адабиёт аз сермаҳсултарин адибонест, ки ба назму наср асарҳои пурқимат нигоштааст. Ў худ ба фаровонии осораш ишора карда мегўяд:\n\nМангар бад- ин заифтанам,  з-он ки дар  сухан\n\nЗ-ин чархи  пурситора фузун аст асар маро.\n\nМавзўи эҷодиёти шоир гуногунҷабҳа ва серпаҳлў мебошад. Дар осори шоир панду андарз мақоми пурарзишро молик аст. Шоир яке аз поягузорони қасидаҳои ахлоқӣ дар адабиёти пурғановати мо мебошад. Андарзҳои ў барои тарбияи насли инсон ва интишор додани андешаҳои ахлоқӣ нигаронида шудаанд.\n\nТарғиби хирад ва фаро гирифтани илму дониш дар ашъори шоир мавқеи муҳим дорад. Шоир аҳамияти илму донишро, ки инсонро ба сўи камолоти маънавӣ мебарад, дар байти зерин чунин қаламдод кардааст:\n\nИлму ҳикматро талаб кун, гар\n\nТараб ҷўи ҳаме,\n\nТо ба  шохи илму  ҳикмат пуртараб\n\nЁбӣ  рутаб.\n\nҲамин маъниро дар ҷои дигар ба тариқи зайл  баён доштааст.\n\nТан ба ҷон зиндааст, ҷон зинда ба илм,\n\nДониш андар кони ҷонат гавҳар аст.\n\nИлм ноёбтарин гавҳари ҳастӣ буда, инсон тавассути бархурдорӣ аз дониш аз дигар махлуқот фарқ мекунад. Ба ақидаи шоир ҷаҳон ҳам барои донистани илм офарида шудааст. Абёти зерин ба ҳамин маъност:\n\nҶаҳонро бино кард аз баҳри дониш,\n\nХудои ҷаҳондор бе ёру ёвар.\n\nТу гўӣ, ки чуну чароро нагўям,\n\nҲамин аст наздики ман мазҳаби хар.\n\nНосири Хусрав дар осораш некӣ ва накўкориро сутуда, ин падидаи волои ахлоқи одамиро пайваста тарғиб намудааст. Дарвоқеъ некӣ ва накўкорӣ яке аз дастовардҳои бузурги маънавии инсон мебошад. Бидуни ин унсури рўҳонӣ зиндагии инсони мутамаддин имконнопазир аст. Маҳз некӣ одамонро наздик месозад, онҳоро дўст мегардонад. Ободии рўзгори инсон, фаровонии ҳаёти вай аз некист.\n\nШоири некманиш дар ашъори ҳикматомезаш мардумро мунтазам ба накўхоҳию накукорӣ ташвиқ мекард:\n\nБеҳин коре, ки андар  зиндагонист,\n\nНакўхоҳӣ  ба кас роҳатрасонист.\n\nНакўхоҳу  ба кас   роҳатрасон бош,\n\nБа  сахтӣ  чораи  бечорагон бош.\n\nБа ҳамнаъвони худ нафърасону некхоҳ будан шиори ҳамешагии шоир будааст, ки ин мазмун дар мисраъҳои зерин  чунин  ифода  гардидааст:\n\nҲамеша некхоҳи мардумон бош,\n\nБа некӣ кўш в-он  гоҳ дар амон бош.\n\nДар таълимоти ахлоқии шоири файласуф мафҳуми некӣ фарох ва гусурдатар арзёбӣ мегардад. Ба андешаи шоир ба некии намуда набояд миннат гузорид, зеро ба накўкорие, ки кас ғараз мениҳад, он некӣ ботил хоҳад шуд:\n\nНакўӣ гар кунӣ, миннат манеҳ з-он\n\nКи ботил шуд зи миннат ҷуду\n\nЭҳсон…\n\nНакўӣ ҷомаи туст, он ҳамепўш,\n\nҲамеша дар накўномӣ ҳамекўш.\n\nҲамин тариқ, шоири ҳаким Носири Хусрави Қубодиёнӣ дар ашъори пандомезаш доир ба илму дониш ва некиву накукорӣ, умуман фазилатҳои писандидаи инсониро тарғибу ташвиқ намуда, моро ба он вомедорад, ки ҷўяндаи маърифат ва неккирдору накўхоҳ бошем.  "
      },
      {
        "title": "Фикрҳои панду ахлоқӣдар «Гулистон»-и Саъдии Шерозӣ",
        "content": "\n\n«Гулистон»-и Саъдии Шерозӣ\n\nСаъдиё чун ту куҷо нодирагуфторе\n\nҲаст,\n\nЁ чу ширинсуханат нахли шакарборе\n\nҲаст.\n\nЁ чу «Бўстон»-у «Гулистон»-и тугулзоре ҳаст…\n\nМаликушшуаро Баҳор\n\nШайх Муслиҳиддин Саъдии Шерозӣ яке аз бузургтарин намояндаи адабиёти форсу тоҷик буда, дар Шероз чашм ба олами ҳастӣ кушодааст. Ба қавли худи Саъдӣ, гузаштагонаш аз олимони дин будаанд:\n\nҲама қабилаи ман олимони дин\n\nБуданд,\n\nМаро муаллими ишқи ту шоирӣ\n\nОмўхт.\n\nПешиниён Саъдиро пайғамбари ғазал хондаанд. Аз  сўи дигар суханвари тавоно бо офаридани «Бўстон» ва «Гулистон» дар адабиёти форсизабон мақому мартабаи сазоворро касб кардааст.\n\n«Гулистон» аз беҳтарин асарҳои Саъдист, ки мазмун ва мўҳтавои онро андешаҳои волои ахлоқӣ ва тарбиявӣ ташкил додааст.\n\nВале масоили тарбия ва ахлоқ дар он на ба тарзи хулосаҳои илмӣ баён карда мешаванд. «Гулистон» аз ҳашт боб ва ҳар як боб аз ҳикояҳои пурмазмуни воқеӣ, нақлу ривоятҳои таърихӣ, тамсилу латифаҳои дилангез ва панду насиҳатҳои судбахш иборат аст. Ин ҳикояту ҳикматҳо сиёсат ва одоби зиндагиро меомўзанд. Маълум аст, ки Саъдӣ ба бисёр ҷойҳо сафар намуда, мушоҳида ва ёддоштҳои бардоштаи худро дар китоби «Гулистон» ифода намудааст.\n\nДар вақти мутолиаи ин шоҳасари ахлоқӣ, ки то тавлиди он дар  насри  адабӣ ҳеҷ асаре ба шабеҳи он бунёд нашуда буд, дар пеши назари мо як шахси пухтакору ҷаҳондида, ки шебу фароз ва ширину талхиҳои фаровонро дидаву чашидааст, намоён мегардад. Бидуни муболиға «Гулистон» солҳо пеш нуфузу эътибори хоса пайдо карда, ба атрофу анкоф интишор ёфтааст.\n\nМуаллифи «Гулистон» ҳамчун муаллими ахлоқ шинохта шудааст. Адиби аз рўзгор сабақандўхта дар ин  асар ахлоқи ҳамида ва одоби шоистаро талқин менамояд ва ахлоқи бад ва зиштро танқид мекунад. Махсусан дар бобҳои сеюм, чорум, ҳафтум ва ҳаштуми «Гулистон» ба афкори ахлоқӣ ва тарбиявӣ дахл намудааст.\n\nПанду андарз дар осори Саъдӣ ниҳоятдараҷа бисёр ба назар мерасад. Адиби пухтакор дар аксар маврид мақсад ва мароми худро дар шакли панду ҳикмати таъсирбахш баён доштааст. Бештар фармудаҳои донишмандонаи Саъдӣ, ки доир ба одобу зиндагӣ иброз гардидаанд, чунон пухтаву расо ва содаю фаҳмост ,ки бархе аз он дурдонаҳои ҳикматбар ба ҳукми мақолу зарбулмасалҳои халқӣ даромадааст. Чунончӣ: «Мушк он аст, ки худ бибўяд, на он ки аттор бигўяд», «Дурўғ гуфтан ба зарбати шамшер монад», «Ҳар кӣ бо бадон нишинад, некӣ набинад», «Раҳм овардан ба бадон ситам аст бар некон ва афв кардан аз золимон ҷавр аст бар мазлумон» ва монанди инҳо.\n\nАдиби насиҳатгар ақидаҳои ахлоқии хешро хеле мўъҷаз ва мушаххас рўи саҳифа оварда, афкори одамони гуногунтабақа ва гуногунтоифаро бо рангу таровати дилчасп бозгў мекунад. Сухани ў ҳадафи муайян дорад ва онро басе муассиру мухтасар матраҳ мекунад. Чунончи:\n\n«Оқилеро пурсидаанд, ки  некбахт кисту бадбахт кист?Гуфт:- Некбахт, он ки хўрду кишт, бадбахт он ки мурду ҳишт».\n\nНависанда дар ин матн кўшидааст, ки дар як ҷумла маъниҳои бузургро ифода намояд. Ин шеваи навиштан аз маҳорати нотакрори нависандагии Шайх Саъдӣ дарак мехиҳад.\n\nСаъдӣ ҳусни ахлоқро дар хулқу атвори писандида, рафтору кирдор ва одоби шоиста мебинад. Ба фики ў туфайли омўхтани комил, худсанҷиву худтакмилдиҳӣ ахлоқро нек ва дуруст гардондан мумкин  аст.\n\nХулоса, панднома ва суханони гуҳарбори Саъдии Шерозӣ асрҳо боз қалби инсонҳоро тасхир намуда, дар масъалаи шинохти зиндагӣ дар байни аҳли ҷомеа ҷойгоҳи хоса дошта, ҳамчун як  раҳнамои ахлоқӣ дар хидмати ҳамагон қарор дорад. Ҳақ ба ҷониби худи  ўст, ки гуфта буд:\n\nҲафт кишвар намекунанд имрўз\n\nБе  мақолоти  Саъдӣ  анҷумане.  "
      },
      {
        "title": "Ҷалолиддини Балхӣ - шоири Ориф",
        "content": "\n\nҶалолиддини Румӣ аз ситорагони рахшони осмони илму адаби форсу тоҷик буда, дар дунёи паҳновари сухан ҳамчун шоири ориф, ошиқи содиқ ва тарғибгари маърифат шинохта шудааст. Номи ин шоири шўҳратёр, орифи роҳи ҳақ Муҳаммад буда, Ҷалолиддин лақаби ифтихории ўст. Ў зодаи шаҳри Балх аст ва аз ин боис ўро Ҷалолиддини Балхӣ низ мегўянд.\n\nМероси адабии Мавлоно Румӣ пурғановат ва рангоранг аст. «Маснавии маънавӣ» ва «Девони кабир» ё «Кулиёти Шамс» ба шоир шўҳрати ҷаҳонӣ тақдим доштаанд. Бунёди осори шоирро мавзўи ишқ ташкил медиҳад. Барҳақ, ҳамзамонону муштоқони ашъори оламгираш ўро ҳамчун сарояндаи ишқу зебоӣ, солики роҳи тариқат ва орифи маъруф эътироф кардаанд.\n\nИшқ мафҳумест, ки дар ирфон мавқеи хоса дорад. Бузургӣ ва покии ишқ дар тасвири шоири ориф бо рангу ҷилои нотакрор таҷассум ёфтааст. Ширинӣ ва лаззати ҳаёти инсон аз ишқ аст. Ишқ аст, ки инсонро ба сўи асли хеш мехонад ва ҳамаи нолаҳо аз оташи сўзони ишқ оғоз мегирад. Ба қавли орифи ошиқ:\n\nОташ аст ин бонги ною нест бод,\n\nҲар кӣ ин оташ надорад, нест бод .\n\nОташи ишқ аст, к- андар най фитод,\n\nҶўшиши ишқ аст, к- андар най\n\nФитод .\n\nШоир дар офаридаҳояш ба инсон арҷ мегузорад ва инсонро бузургтарин мўъҷизаи офариниш мешуморад. Гиромидошти инсон ва ба мақому манзалати аҳли башар эҳтиром гузоштан мағз андар мағзи ашъори шоирро фаро гирифтаанд.\n\nТамоми назми ирфонӣ бо рамзу истиора асос ёфтааст. Калимаи най ва нолаи най, ки оғозбахши  «Маснавӣ» аст, рамзи инсони комил мебошад. Нолаи най нолаи инсон, нолае, ки аз қалби шўридаву ишқнавози инсон ба фиғон омадааст. Ин нолаест, ки шикоят аз ҷудоиҳо дошта, дур аз асли хеш мондааст ва ҷўёи роҳи васл аст:\n\nБишнав аз най чун ҳикоят мекунад,\n\nВ- аз ҷудоиҳо шикоят мекунад…\n\nҲар касе к- ў дур монд аз асли хеш,\n\nБоз ҷўяд рўзгори васли хеш .\n\nШоири инсонпарвар инсонро ба гурўҳҳо ҷудо намекунад. Барои ў яҳудию ҳиндӣ, насронию мусулмонон як аст. Ваҳдату иттифоқ ва ҳамдилию ҳамбастагии онҳоро дар осори гуҳарбораш тарғиб намудааст. Зеро дар назди офидгор ҳама якхеланд:\n\nҲар валиву ҳар набиро  маслакест,\n\nЛек то ҳақ мераванд, ҷумла якест.\n\nСурудаҳои Мавлавӣ аз назари нерўи тахайюл ва таъсирбахшоӣ ҷойгоҳи муаззамеро дар шеъри форсӣ касб намуда ва ў бо ҳунари волои шоирӣ ботину зоҳири афкорашро бо маъниҳои ошиқона пероста медорад. Ин ҳама шефтагиҳо ва сармаст буданҳо аз ишқи ҳақиқӣ шоири орифро ҳамвора бар он доштааст, ки дар абёти мазкур нидои сиришти хешро чунин ба риштаи таҳрир дароварад:\n\nИн ҳама рамзест мақсад он бувад,\n\nК-он ҷаҳон андар ҷаҳон ояд ҳаме.\n\nҲамчу  ақл андар миёни ҷони шир,\n\nЛомакон андар макон ояд ҳаме\n\nСуханвари бузург дар осораш панду андарзҳои фаровоне гуфтааст. Суханаш пурмаънӣ, равон ва фаҳмост, ки тобишҳои зиёди маъноиро бо худ дорад. Аз ин ҷост, ки ворисони маърифатпарасташ  «Маснавии маънавӣ»-ро Қуръон бо забони паҳлавӣ эълон доштаанд:\n\nМаснавии маънави Мавлавӣ\n\nҲаст Қуръон дар забони паҳлавӣ.\n\nХулоса, Мавлонои Румӣ бо афкори ахлоқию фалсафӣ ва ирфонии худ дар такомулёбии ғановати маънавии башарият нақши муассир ва носутурданӣ гузоштааст. Ашъори эҷодкардаи пири орифони ҷаҳон таҷассумгари набзи дирўзу имрўзу фардои мост. Зеро вазифа ва рисолати шеъри олӣ ҳам аз он иборат аст, ки дар парваришу тарбияи насли инсон хидмат намояд ва аҳли башарро ба сўи худшиносиву худогоҳӣ роҳнамо бошад.  "
      },
      {
        "title": "Таҷассуми  афкори  ахлоқӣ  дар  ғазалиёти Ҳофизи Шерозӣ",
        "content": "\n\nҲофизи Шерозӣ яке аз симоҳои барҷастаи адабиёти классикии форсии тоҷикӣ маҳсуб ёфта, бо маҳсули гаронбаҳои адабӣ, яъне бо ғазалиёти оламгираш дар таърихи адабиёти қарни XIV ва давраҳои минбаъдаи он мақоми олишонро соҳиб гардидааст. Веқеан ҳам бо каломи ҷовидониаш, беш аз шашсад сол аст, ки қалби дўстдорони сухани нобро тасхир  мекунад.\n\nОсори арзишманди ин суханвари мумтоз ҳанўз айёми ҳаёт мавриди таваҷҷўҳи аҳли илму адаб қарор ёфта, сазовори баҳои баланд қарор гирифтааст. Ҳофиз ба ҳангоми тадрис дар мактаб истеъдоди фавқулодаи фитрӣ зоҳир менамояд. Сабаби Ҳофиз тахаллус гирифтани ў он аст, ки Қуръонро аз ёд медонист.\n\nКохи фарҳанги башарӣ аз абёт ва сатрҳои пургуҳари ин нобиғаи сухан шукўҳманд гардидааст. Осори заволнописанди Хоҷа Ҳофиз чун ахтар уфуқи тамаддуни инсониро фурўзон менамояд.\n\nАшъори Ҳофизро асосан ғазал ташкил медиҳад. Ғазал аз навъҳои шеъри тоҷикист, ки бештар мазмуни ошиқона дорад. Осори шоир саршори гуманизми баланд ва ишқи фаровон ба инсон ва зиндагист. Шоир ба инсон муҳаббат ва хайрхоҳии бепоён дошта, мақсад ва моҳияти асосии ҳаётро дар хидмат расондан ба мардум донистааст.\n\nЯке аз мавзўъҳои муҳим ва пурдоманае, ки дар эҷодиёти Хоҷа Ҳофиз нақш ва мақоми мухсус пайдо кардааст, мавзўи тарбиявӣ-ахлоқӣ мебошад. Шоир дар ашъори панду насиҳатии худ сифатҳои ҳамидаи инсониро ситоиш намуда, мардумро ба некиву накўкорӣ намудан, дўстиву рафоқат, дурусткорву парҳез, вафо ва ростӣ мехонад. Дар баробари ин хислатҳои нописандида ва зиштро мазаммат намудааст.\n\nШоир ба шахси ҳунарвар ва дар талаби мақсад кўшишмандро меписандад ва  таълим медиҳад, ки:\n\nРавандагони ҳақиқат ба ним ҷав\n\nНахаранд,\n\nҚабои атласи он кас, ки аз ҳунар\n\nОрист.\n\nКасбу дониш ва ҷустуҷў дар роҳи маърифат касро дар ҷомеа мўҳтараму мўътабар мегардонад. Доноӣ ва хирадмандии ҳар фард аз пайваста омўхтану андўхтан ба даст меояд. Зеро ба қавли шоир:\n\nЭй бехабар, бикўш, ки соҳибхабар\n\nШавӣ,\n\nТо раҳрав набошӣ, кай роҳбар шавӣ.\n\nНекӣ ва накўкорӣ дар осори шоир мавқеи асосӣ дорад. Шоир ин падидаи волои ахлоқи инсонииро пайваста тарғиб намудааст. Суханвари накўном бо сатрҳои пандомези хеш дар мазраи қалби мардум тухми некӣ мекорад, онҳоро ба ин роҳи ростӣ, ба ин амри  шариф ҳидоят менамояд.\n\nҲофиз нисбат ба дўст бо эҳтиром сухан мегўяд. Ў дўстро марҳами роз, мўниси кунҷи танҳоӣ, дастгиру мададгори ҳақиқӣ мехонад. Рангинии рўзгорро аз дидори дўст дониста, ба такрор таъқид менамояд:\n\nЗавқи ҷаҳон надорад бе дўст\n\nЗиндагонӣ\n\nБе дўст зиндагонӣ завқи ҷаҳон\n\nНадорад.\n\nШоир шинонидани дарахти дўстиро талқин намуда, баркандани ниҳоли душманиро хоста, дар байти зерин моро чунин таълим медиҳад:\n\nДарахти дўсти биншон,  ки коми\n\nДил ба бор орад,\n\nНиҳоли душманӣ баркан, ки ранҷи\n\nБешумор орад.\n\nХоҷа Ҳофиз ба мисли сухангўёни пешин шикоят аз беқадрии илму дониш ва харидор наёфтани сухан ҳарф задаст. Зеро шоир аз зимомдорони замон гиламанд аст, ки аз илму маърифат фарсахҳо дур ҳастанд ва ба қадри шоиру сухани ў намерасанд. Аз ин ҷост, ки аҳли илму адаб хору зор ва аз паи дарёфти қути лоямут рўзгор ба сар  мебаранд:\n\nФалак бо мардуми нодон диҳад\n\nЗимоми мурод,\n\nТу аҳли донишу фазлӣ ҳамингуноҳат бас.\n\nИмрўз ном ва осори ҷовидонии Ҳофиз низ мақому манзалати худро ҳифз карда меояд ва ба тамоми насли инсон ғизоӣ маънавӣ мебахшанд. Дар поёни сухан аз забони худи шоири бузурги ғазалсаро дар ҳаққаш  мегўем:\n\nҲаргиз намирад он ки дилаш зинда\n\nШуд ба ишқ,\n\nСабт аст дар ҷаридаи олам давоми мо.  "
      },
      {
        "title": "Мавзўи ишқ дар ғазалиёти  Камоли Хуҷандӣ",
        "content": "\n\nКамоли Хуҷандӣ\n\nАдабиёти форсу тоҷик аз адабиётҳои қадимтарини дунёст, ки бо таърихи беш аз сеҳазорсолаи худ дар ганҷинаи тамаддуни умумибашарӣ ҷойгоҳи сазовореро ишғол менамояд. Давоми мавҷудияти худ суханварони бисёр ба майдони адабиёт ворид шуда, қувваозмоӣ намудаанд, ки ному осори баландғояашон дар сафҳаи таърих ҷовидонӣ сабт шудааст.\n\nКамоли Хуҷандӣ яке аз чеҳраҳои машҳури адабиёти классикиамон ба ҳисоб рафта, бо офаридани ғазалиёти шўрангезу пурмўҳтавои хеш дар таърихи адабиёт мақом ва манзалати хосаро дарёфтааст. Ин ғазалсарои нозукадо ҳамасри Хоҷа Ҳофиз буда, дар рушду нумўи ин жанри писандида хидмати шоёни таҳсин кардааст.\n\nДевони шоир асосан аз ғазал таркиб ёфта, дар он мавзўи ҷовидонии адабиёт, яъне ишқ мавқеи асосӣ дорад. Шоири ширинбаён дар зимни ифодаи ишқ ба як қатор масоили ҳаётӣ даст зада, доираи мавзўи ғазалро пурдомана ва густурдатар гардонидааст.\n\nИшқ дар тасаввури Шайх Камол ғунҷоиши фарох дошта, чун асоси ҳаётӣ ба қалби инсон шўру исён ва суруру комронӣ ҳадя меорад. Пазироӣ аз чунин ишқ касро рўҳбаланду мумтоз мегардонад. Ба ақидаи шоир:\n\nИшқ дар тинати дилҳо намак аст.\n\nСўзи ошиқ зи само то самак аст.\n\nХамирмояи ғазал ишқ аст. Ин мафҳуми дўстдоштаниро Хоҷа Камол бо тамоми паҳлўҳояш дарк ва эҳсос намуда, дар абёти ба ин мавзўъ бахшидааш бо тахаюли муассир ба риштаи тасвир кашидааст. Дар баробари ин шоир дар сурудаҳои хеш ишқи инсонӣ ва зебоиҳои онро сурудааст. Ў вассофи ишқи инсони зиндаи пурҷўшу пурхурўш аст ва соҳиби чунин ишқро мўҳтарам мешуморад:\n\nКасе, к-аз  ишқ давлатманд гардад,\n\nБиафзояд ҳазорон эътибораш.\n\nОшиқи ба тасвировардаи шоир сабуру пурбардошт аст. Дар оташи фироқи дўст ҳама сахтиҳоро таҳаммул мекунад ва дар роҳи расидан ба висоли ёр сахт кўшост ва аз нозу итоби ҷонона бо худ меболад ва тарс аз рақиб надорад. Зеро ў ошиқи содиқи бовафост:Гар теғ кашад душману гар таъна\n\nЗанад дўст,\n\nҚатъ аз тую савдои ту қатъан\n\nНатвон кард.\n\nДар назари шоир маъшуқа ботинану зоҳиран зебост ва маҳбубаи парипайкару мушкингесў ва кони малоҳату латофат мебошад. Ҳамеша ошиқ шефта ва маҳви ҷамоли ўст. Шоир ин матлабро хеле устодона ба қалам додааст:\n\nЁри гандумгуни ман, гў, рўи\n\nХирмансўз пўш,\n\nВарна хоҳад сўхт хирман ҳар киро\n\nАқл асту ҳуш.\n\nШоир дар тасвир намудани чеҳраи тасхиркунандаи ёр овардани суханони ҷаззобу малеҳро дареғ намедорад. Ин ҳама нозуккориҳои шоиронаи ўст, ки ғазалиёташ бисёр латиф, хушояду шўрангез ва оҳангнок баромадаанд. Ошиқ бо сад умед аз ёр илтифот ва марҳамати хосаро интизор аст. Ошиқи матинирода хостори он аст, ки бо насими сабо рози қалби дардошнояшро ба ёри худ бирасонад:\n\nНавбаҳорон зи гилам бўи ту хуш\n\nМеояд,\n\nҲамаро боғу маро рўи ту хуш меояд.\n\nҲамчу наргис наниҳам чашм ба\n\nСарви лаби ҷуй,\n\nКи маро қомати дилҷўи ту хуш меояд.\n\nҒазалҳои ошиқонаи Камоли Хуҷандӣ ин суханвари рангинхаёл бо содагиву равонӣ ва санъати олӣ авроқро рангин намудааст, ки аз мутолиаи он кас ҳузур ва лаззати маънавӣ мебардорад. Шоир ҳам ифтихор аз он дорад, ки:\n\nНақши Чин гарчӣ дилкаш аст,\n\nКамол,\n\nНақши килки ту пурхаёлтар аст.  "
      },
      {
        "title": "Аҳамияти тарбиявию ахлоқии «Баҳористон»-и Абдураҳмони Ҷомӣ",
        "content": "\n\nНуриддин Абдураҳмони Ҷомӣ аз шоирон ва олимони намоёни адабиёти қарни XV-и тоҷик буда, дар вилояти Ҷоми Афғонистон зоида шудааст. Мавлоно Ҷомӣ аз сермаҳсултарин адибон ба шумор рафта, беш аз 50 адад асари илмию бадеӣ аз худ ба мерос гузоштааст, ки онҳо аз ҷиҳати мавзўъ, сохт ва мазмун гуногун мебошанд.\n\nМуҳимтарин асари Абудраҳмони Ҷомӣ «Баҳористон» мебошад, ки ҳамчун беҳтарин намунаи насри ахлоқӣ на танҳо дар миёни осори таълифнамудаи муаллиф, балки дар таърихи адабиёти асри XV мақоми ба назар намоёнро ишғол менамояд.\n\n«Баҳористон» дар муддати ниҳоят кўтоҳ дар пайравии «Гулистон»-и Шайх Саъдӣ эҷод шудааст. «Баҳористон» асари тарбиявию ахлоқӣ буда, аз муқаддимаву хотима ва ҳашт боб иборат  мебошад.\n\nШоир осори худро ба баҳористони пур аз гулу райҳон ташбеҳ дода, муштоқони илму адабро ба мутолиа намудани он даъват менамояд:Гузаре кун дар ин баҳористон.\n\nТо дар ў бинӣ гулистонҳо.\n\nВ-аз латоиф  ба ҳар  гулистоне,\n\nРаста гулҳо, дамида райҳонҳо.\n\nБидуни муболиға «Баҳроистон» ба мисоли баҳори гулафшон ва рангин аст, ки ҷўяндаи маърифат аз он дурри маънӣ бардошта, ҳамеша аз он гулбоғи атромез кайфият ва лаззати манъавӣ мегирад. Дар «Баҳористон» ҳикояҳои кўтоҳу пурмазмун, латифаҳои марғубу муассир хеле мўҷазу барҷаста оварда шудаанд. Дар зимни ҳикояҳои дилангез порчаҳои шеъри зиёд ба шакли байт, фард, рубоӣ ва қитъа омадааст, ки адиби насиҳатгў баҳри тақвият бахшидан ба фикру андешаҳояш онҳоро зеби рақам задааст.\n\nҲадаф аз иншои ин асар, пеш аз ҳама, ба роҳи дурусту мустақим ҳидоят намудани фарзанди худи адиб буд. Аз ин рў, адиби рўзгордида афкори ҳакимонаи худро рўи сафҳа кашида, андешаҳои ахлоқӣ ва парвариши хешро талқин медорад.\n\nМавлоно Ҷомӣ дар ин асар ба масъалаҳои гуногуни ҳаётӣ, ба монанди сабру таҳаммул, қаноат, саховатмандӣ, ҳурмат намудани волидон ва калонсолон, некиву накўкорӣ, дўстиву рафоқат фикрҳои қобили таваҷҷўҳ изҳор доштааст. Панди Ҷомӣ панди бомақсад ва нишонрас мебошад. Бояд афзуд, ки ҳамаи ҳикояту ҳикматҳои адиб мазмуни баланди тарбиявӣ ва ахлоқиро дорост.\n\nБузургвор Ҷомӣ ба одамон аз рўи дину мазҳаб ва миллату нажодашон муносибат намекунад, балки ба ҳар кадоми онҳо эҳтиром мегузорад. Ба ақидаи ў шоҳи бедину раиятнавоз аз шоҳи диндору зулмпеша муқаддамтар аст. Зеро шоҳро аз рўи ақлу заковат ва адлу инсофаш қадр  мекунанд:\n\nАдлу инсоф дон, на куфру на дин,\n\nОн чи дар ҳифзи мулк даркор аст.\n\nАдли бедин низоми оламро\n\nБеҳтар аз зулми шоҳи диндор аст.\n\nҶомӣ фазилатҳои писандидаи инсонро сутуда, зишткориву бадкирдориро сахт маҳкум мекунад. Ў зимомдорони бадсиголу худписандро ба сўи адлу дод мехонад. Ҳар фарде, ки ба ҳамнавъони худ зулмро раво мебинад, оқибат подоши онро хоҳад дид. Зеро ба андешаи шоир:\n\nКи ҳар кас кашад теғи намеҳрубонӣ,\n\nШавад куштаи теғи  номеҳрубонон,\n\nБа ин минвол пандҳои судманд аз оғоз то анҷоми ин асари машҳур таъкид шудааст. Аз ин рў, суханони ҳакимонаи Ҷомии андарзгў дар тамоми давру замонҳо дар хидмати мардумон қарор гирифта, ҳеҷ гоҳ аҳамияти тарбиявию ахлоқии худро гум нахоҳад кард.  "
      },
      {
        "title": "Бадриддини Ҳилолӣ – Шоири ғазалсаро",
        "content": "\n\nБадриддини Ҳилолӣ аз нобиғагони назми классикии форсу тоҷик маҳсуб ёфта, дар майдони суханварӣ ҳамчун подшоҳи кишвари ишқу зебоӣ шинохта шудааст. Аз ин суханвари номӣ то имрўз як девон ва се маснавӣ – «Шоҳу Дарвеш», «Сифотулошиқин», «Лайлӣ ва Маҷнун» омада расидааст. Девони шоир фарогири 2700 байт буда, ки асоси онро ғазал ташкил медиҳад.Ғазал дар эҷодиёти шоир мақоми хоса пайдо кардааст, ки ин нуктаро худи шоир дар байти зерин таъкид доштааст:\n\nНақди ганҷинаи сухан ғазал  аст,\n\nШукри беҳад, ки шеъри ман ғазал аст.\n\nМояи асосии ғазалиёти Ҳилолиро ишқу муҳаббат ороиш медиҳад. Савдои сари Ҳилолии ишқсаро савдои ишқ буд. Ишқи сурудаи ў ишқи ҳақиқӣ, ишқи инсонӣ буд. Барои шоире, ки шефтаи ишқу зебоӣ гардидааст, маъшуқа аз ҷон ҳам азизтар аст. Зеро ба қавли худи шоири ошиқпеша:\n\nҶон хуш аст, аммо намехоҳам, ки\n\nҶон гўям туро,\n\nХоҳам аз ҷон хуштаре бошад, ки онгўям туро.\n\nДевони шоирро метавон дафтари ишқ номид. Шоир ишқи булҳавасона ва ноустуворро намеписандад. Дар роҳи ишқ содиқу вафодор буданро талқин намуда, бо сўзу гудоз аз ишқи самимӣ сухан мегўяд:\n\nТо умр бувад, дар ҳаваси рўи ту\n\nБошам,Гар хок шавам хоки сари кўи ту\n\nБошам.\n\nФардои қиёмат наравам ҷониби\n\nТўбӣ,\n\nДар  сояи сарви  қади  дилҷўи  ту\n\nБошам.\n\nМаҳбубаи ба тасвиркашидаи шоир на ҳамеша ба ошиқ лутфу иноят тақдим медорад, вай бераҳму сангдил, ошиқкуш ва рақибпарвар аст. Вале ошиқи содиқ кай метавонад, ки ин ҳама ҷабру бефарқиро таҳаммул накунад. Қалби муҳаббатпарвари ў боз ҳам рўи ниёз ба кўи ёр дорад. Ҳоло ҳам садои ғулғулаафкани суханвари ошиқ аз қаъри қарнҳо ба гўши мо мерасад.\n\nНосеҳо, беҳуда мегўӣ, ки дил бардор\n\nАз ў,\n\nМан ба фармони дилам кай дил ба\n\nФармони ман аст?\n\nИшқ зебоӣ меофарад ва ишқу баҳор бо ҳам тавъам ҳастанд. Ин ду мафҳумро дар ишқномаи шоири табиатдўст бо рангу таровати хоса метавон дид. Шоир аз манзараҳои дилфиреби фасли баҳор ҳаловат меёбад. Баҳор фасли гул аст ва ишқ ҳам ба мисоли гул атромезу фараҳбахш ба ҷилва меояд. Абёти дилангези шоир низ ба ҳамин маъно эҷод шудааст:\n\nОмад баҳору хушдилам аз рангу бўигул,\n\nОн беҳ, ки май кашам ду-се рўза ба\n\nРўи гул.Гул дидам, орзуи касе дар дилам\n\nФитод,\n\nК-аз диданаш касе накунад орзуигул.\n\nДар абёти ишқии Ҳилолӣ дараҷаи ҳарорати ишқи поки инсонӣ хеле мўҷаз ва гиротар рўи коғаз омадааст. Ин ҳолати пургудозро шоир накў фаҳм кардааст:\n\nТо Ҳилолиро  ба сўзи  ишқ пайдо\n\nШуд саре,\n\nМегудозад ҳамчун  шамъ аз оҳи\n\nОташбори хеш.\n\nДар ғазалиёти шўрангези Бадриддини Ҳилолӣ ишқ мазмуни тоза пайдо карда, дар зимни ин маънӣ шоир фикрҳои олии инсондўстона ва ахлоқиро ҳам баён доштааст. Аммо саросари офаридаҳои ин шоҳи мамлакати ишқро дарди ишқ фаро гирифтааст. Ба фармудаи худи ў:\n\nКори ман аз ҷумлаи олам ҳамин ишқ\n\nАсту бас,\n\nОламе дорам, ки дар олам надорад\n\nҲеҷ кас.  "
      },
      {
        "title": "Маҳорати сайидои насафӣ дар эҷоди «Баҳориёт»",
        "content": "\n\nМиробид Сайидои Насафӣ аз устодони барҷастаи адабиёти тоҷик мебошад. Тазкиранигорон ва адабиётшиносон ба осори пурмазмун ва ҳадафраси шоир баҳои сазовор додаанд. Ў бо ашъори намакини худ дар рушду такомули илму адаби давр хидмати шоёни таҳсин намудааст. Аз шоир ба мо осори бисёре боқӣ монда, ки ба масъалаҳои мухталифи ҳаётӣ бахшида шудаанд.\n\n«Баҳориёт» аз ҷумлаи баргузидатарин офаридаҳои ўст, ки ғояи асосии онро тавоноӣ ва қудратмандии аҳли заҳмат ташкил дода, он дар шакли тамсил, яъне тавассути амалиёт ва гуфтори ҳайвонот ба риштаи таҳрир кашида шудааст. Шоир ба нерўи хастагинопазири аҳли меҳнат эҳтиром гузорида, дар баробари ин ба шикасту заволи ситампешагон боварии комил дорад.\n\n«Баҳориёт» ва ё «Ҳайвонотнома» аз муқаддима, қисми асосӣ ва хотима таркиб  ёфтааст. Дар ин асар ҳаждаҳ ҳайвон - муш, гурба, саг, гўсфанд, гург, уштур, сангпушт, маймун, оҳу, паланг, фил, карк, шер ва мўрча миёни ҳам баҳсу мунозира мекунанд. Ҳар яке худро таъриф ва сифат намуда, ба танқиди дигаре мепардозанд. Қисмати асосии манзума аз худро ситоиш  намудани муш ибтидо  мегирад:\n\nДорам даруни хона зи анвои\n\nХўрданӣ,\n\nАз арзану ҷуворию  мошу биринҷу\n\nНон…\n\nАҷдоди ман ба мири мушон такя\n\nМекунад,\n\nИмрўз дар баробари ман кист дар\n\nҶаҳон?Гурба аз хурдтаърифкунии муш ба ғазаб омада, нотавонбинона ба сўи муш санги  маломат мезанад.\n\nЭй беадаб, ту шарм надорӣ зи рўи\n\nМан,\n\nАҷдоди ту шуданд пеши ман калон\n\nОбои олии ту бувад кўршапарак,\n\nАбнои софили ту ҳам аз ҷинси\n\nСифлагон.\n\nПасон гурба, худро чунин васф мекунад:\n\nБар ман бубину нек тамошо бикун\n\nМаро,\n\nЯъне ,шер сурати ман медиҳад\n\nНишон.\n\nПаррандае, ки бигзарад аз пеши\n\nЧашми ман,Ўро ба чанги хеш дарорам ҳамон\n\nЗамон.\n\nХудсифаткунии гурбаро душмани ашаддиаш саг шунида, ўро сахт мазаммат мекунад ва хешро сифаткунон мақому мартабаашро боло мегузорад. Ба ҳамин минвол ҳайвоноти дигар низ паси ҳамдигар ба саҳна ворид шуда, ҳайвони пеш аз худ бударо накўҳиш намуда, дар сифат ва тавонмандии худ аз дигарон овардани суханони хушро дареғ намедоранд.\n\nНиҳоят шоҳи ҳайвонот - шер ба майдон омада, бо виқору сарфарозӣ забон аз бартарият ва шукўҳмандии хеш мекушояд. Аз шунидани суханони пурдағдағаи шер мўрча ба оташи ғазаб фурў рафта, хитобан ба шер аз иттифоқи мўрчагон ғофилӣ магар мегўяд. Ба тариқи зайл ба шер посух медиҳад:\n\nДар фикри дона мўрчае буд даргузар,\n\nОмад ба шеру гуфт, ки «Эй Рустами\n\nЗамон!\n\nАз иттифоқи  мўрчагон ғофилӣ\n\nМагар?\n\nВ-арна чаро  ҳақир шумориву\n\nНотавон?!…Мўре шунидаӣ, ки Сулаймони\n\nВақтро,\n\nБар аҳди худ ба рони малах карда\n\nМеҳмон..»\n\nШунидани суханони мўрча ба тамоми баҳскунандагон гарон меафтад ва ҳамаи ҳайвонот ба ў таслим шуда, аз ҳамдигар узр хоста бо ҳам оштӣ мешаванд.\n\nШоир бо офаридани ин асари тамсилӣ қувваи мағлубнашавандаи табақаи меҳнаткашонро нишон дода, пойдорӣ ва ободонии ҷомеа ва рўзгори инсониро аз заҳмату пайкори онҳо медонад. Бояд таъкид намуд, ки ҳайвонҳоро ба сулҳу салоҳ даъват намудани шоир ба он далолат мекунад, ки ў ҷонибдори ваҳдату ҳамдигарфаҳмист. Аз ин ҷиҳат, «Баҳориёт»-и Сайидо аз аҳамияти баланди тарбиявию ахлоқӣ бархурдор мебошад.  "
      },
      {
        "title": "Таҳлили образҳои асосии «комде ва мадан»-и Абдулқодири Бедил",
        "content": "\n\nАбдулқодири Бедил маъруфтарин намояндаи адабиёти форсизабони Ҳиндустон буда, бо осори пурқиматаш дар ривоҷу равнақи адабиёти форсу тоҷик саҳми босазое гузоштааст. Аз ў ба мо осори манзуму мансури фаровоне ба ёдгор мондааст.\n\nДар байни осори шоир «Ирфон» ҳамчун асари бузургҳаҷм ва машҳур мавқеи хоса дорад. Ин асар дорои 11000 байт мебошад. Достони ишқии «Комде ва Мадан» дар дохили ин асар ҷой дода шудааст. Дар ин достон сухан дар бораи муҳаббати ду дилдода меравад, ки сахтиву шиканҷаҳои зиёдро аз сар гузаронида, ниҳоят ба муроди дил мерасанд.\n\nҲамон тавре ки аз номи достон бармеояд, шоир дар ин асар аз муҳаббат ва саргузашти ошиқу маъшуқа Комде ва Мадан ҳикоят мекунад. Дар достон Комде чун духтари соҳибҷамол, оқилаву табдирҷў ба тасвир омадааст. Комде қаҳрамони дўстдоштаи шоир мебошад. Комде духтари некбинест, ки бо вуҷуди он ҳама нокомӣ ва ноумедиҳо ба фаро расидани рўзи мақсуд эътимод дорад. Зеро дар қалби меҳрпарвари ў ҷасорати мардона, иродаи маҳкам ва сидқу вафо ошён кардаанд.\n\nКомдеи нозанин қаду қомат, рўю мўй ва чашму абрўи зебо дорад. Ботинан низ зебост. Вай санъаткор аст ва бо рақсу хиромидани худ ҳамаро мафтун мекунад. Ба базму нишастҳои шоҳона бо ҳунари нотакрораш шукўҳи хоса мебахшад:\n\nБазми шоҳ бе рухаш ҳузур надошт,\n\nБо ҳазорон чароғ нур надошт.\n\nМуҳимтар аз ҳама дар сиришти Комде ишқу садоқат мақоми асосӣ дорад. Ў Маданро самимона дўст медорад.  Ишқи Комде ишқи беолоиш ва пок аст. Дар роҳи расидан ба дидори дўст ҳеҷ монеаеро намеписандад. Ба қадри ишқу ошиқӣ мерасад ва онро муқаддасу гиромӣ медорад:\n\nҶурми ҳусн аст, ишқ озод аст,\n\nНақши Ширин балои Фарҳод аст.Ў аз носипосӣ ва бераҳмии шоҳ ва атрофиёнаш забон ба шиква мекушояд. Зеро онҳо Мадани бегуноҳро ба азобу шиканҷа гирифтор кардаанд. Зимомдорони вақтро ба меҳрубонӣ ва адолатпарварӣ даъват мекунад. Сабру таҳаммул ва истодагарии ў имкон медиҳад, ки бо нияти ба мақсад расидан мубориза барад ва ба он муваффақ ҳам мегардад.\n\nМадан низ дўстодри санъат буда, бо овози хушу ширадораш машҳур гардида буд. Қабл аз ҳама ў ҷавони тануманд, чалоку ҷасур ва бо ҳусни расои худ Комдеро мафтуни худ карда буд. Бо маҳорати навозандагӣ ва садои шўрангезаш ба қалби шунаванда рўҳу равони тоза мебахшад:\n\nҲар куҷо базми нағма морост,\n\nЗинда мемурду мурда бармехост.\n\nМадан дар роҳи аҳду вафо устувор аст. Ў низ ба мисли Комде дар ҷустуҷўи шеваи ба коми дил комёб гардидан ҷаҳду талош меварзад. Нокомии худро аз сабукандешӣ ва бехирадии шоҳи худхоҳ, яъне шоҳи кишвари Комде медонад. Дигаронро низ ба кўшиш ва ҳиммат даъват мекунад. Ба ақидаи ў:\n\nҲиммат он ҷо, ки бастааст камар,\n\nМўр бар шер бурдааст зафар.\n\nДар фарҷоми достон Комде ва Мадан ба висоли ҳамдигар мерасанд. Некӣ ба бадӣ ғолиб меояд, яъне зафар насиби шоҳи одил мегардад ва бо ин музаффарият ду дилдодаи ранҷу азияткашида муроди дил ҳосил мекунанд. Шоир аз забони қаҳрамонҳои достон бисёр фикрҳои сиёсию иҷтимоӣ ва панду насиҳати худро баён доштааст, ки мазмун ва мўҳтавои достонро комилтар ва таъсирбахш гардонидааст.  "
      },
      {
        "title": "Афкори ислоҳотпарварӣ дар „наводирулвақоеъ”-и Аҳмади Дониш",
        "content": "\n\nАҳмади Дониш аз шинохтатарин адиби равшанфикри тоҷик мебошад. Ў зодаи шаҳри Бухоро буда, дар ин макони маърифатпарвар касби илм намудааст. Дар мадраса илмҳои расмиро бо фаросат ва заковати фикрӣ аз худ карда, дигар илмҳои маъмули замонашро мустақилона меомўзад.\n\nАҳмади Дониш пас аз хатми мадраса бо хаттотиву наққошӣ ном мебарорад ва ба дарбори Амир Насрулло ҷалб карда мешавад. Ў аз барномаи таълимӣ ва тарзу усулҳои таълими мадраса розӣ набуд. Адиби бедорфикр се маротиба аз ҷониби аморат ба сифати намояндаи амир ба Росияи подшоҳӣ сафар мекунад. Аз ин сафарҳои хидматӣ бо таассуроти ғанӣ бармегардад.\n\nДар риштаҳои мухталифи давлатӣ ва маъмурӣ ислоҳот ва дигаргунӣ ворид кардан мехоҳад. Ин ҳама андешаҳои ислоҳотпарваронаашро дар китоби машҳури худ „Наводирулвақоеъ” ҷой додааст. Албатта, дар он замони тираву тори феодалӣ пешниҳодоту афкори пешқадамонаи ўро амирони замон пазируфта наметавонистанд.„Наводирулвақоеъ” бузургтарин асари Аҳмади Дониш буда, онро дар муддати тўлонӣ, яъне беш аз понздаҳ сол навиштааст. Муаллиф дар ин асар ба масъалаҳои сиёсӣ, иҷтимоӣ, фарҳангӣ ва ахлоқӣ дахл намуда, аз нигоҳи танқид ба нуқсону камбудиҳои сахти иҷтимоӣ ва ба ҷиҳатҳои номатлуби сиёсию ахлоқии замонаш баҳои воқеъбинона додааст.\n\nАҳмади Дониш дар сафари охирини худ ба Руссия чанд муддат дар шаҳри Москва низ истиқомат намуда, аз ёдгориҳои таърихӣ, иншооотҳои бузурги шаҳр, пешравиҳои назарраси илму техника ва фарҳанг, рўзгори осоиштаи ин кишвари тараққиёфта огоҳии бештаре пайдо мекунад. Ин ҳама бардошт ва диданиҳо пеши назари ў олами тамоман наверо мекушояд. Мехоҳад, ки аморати Бухоро ҳам ба монанди Руссия давлати ислоҳотпарвар ва пешқадам бошад.\n\nТавре ки маълум шуд, Аҳмади Дониш ҳамчун шахси ислоҳотҷў ва маорифпарвар аз айёми таҳсил дар мадраса то фарҷоми умраш ба масъалаҳои печида ва мубрами зиндагӣ таваҷҷўҳ дошта, нисбат ба онҳо бо фикрҳои ҷадид ва диди тоза ибрози андеша намудааст. Тавлиди афкори маорифпарваронаи адиб маҳсули сафарҳои ба Россия намудаи ўст. Хулосаи сафарҳояш дар „Наводирулвақоеъ” хеле ҷолиб ва мушаххас инъикос гардиданд.\n\nАдиби худогоҳ ҳамеша таъкид бар он кардааст, ки мурод аз зиндагии инсон обод доштани ҷаҳон ва хуррамии аҳли ҷомеа аст. Аз ин ҷиҳат ба ободкориву созандагӣ, навгониву ислоҳотпазирӣ таваҷҷўҳ зоҳир намудан ногузир мебошад. Афроди маърифатдўсту ислоҳотхоҳ аз ин ҳама андешаҳои ҷасуронаи Аҳмади Дониш хуш истиқбол намудаанд.\n\nДониш дар бобати ҷавобгў ба талабот набудани таълиму тадрис муфассал сухан ба миён оварда, дар ин замина ба раванди омўзишу парвариш дигаргуниҳои қобили қабулро таъкид мекунад. Ҳамзамон пас аз андешаву муҳокимарониҳои бисёр ба хулосае меояд, ки ба низоми маориф ва сохти давлатдорӣ ҳар чи бештару зудтар тағйирот ворид намудан ба манфиати аҳли ҷомеа хоҳад буд.„Наводирулвақоеъ” – ин асари беҳтарини Аҳмади Дониш барои худшиносӣ ва бедории фикрии ҳамқадамон ва ҳамандешони адиби маорифпарвар нақши созгор ва таъсири амиқ гузоштааст. Хонандаи закӣ ва ҳушманд аз ин асари арзишманд як ҷаҳон маънӣ бардошта, баҳраи илмӣ, таърихӣ ва панду ахлоқӣ мегирад.  "
      },
      {
        "title": "Афкори ахлоқӣ  дар  таълимоти  Имоми Аъзам",
        "content": "\n\nИстиқлолият ба ҷомаи рў ба рушди тоҷикон имкони густурдае дар роҳи бузургдошт ва эҳтиром гузоридан ба муқаддасот ва арзишҳои миллӣ фароҳам овард. Бо ибтикори сарвари давлат мўҳтарам Эмомалӣ Раҳмон эълон гардидани соли 2009 - соли гиромидошти Имоми Аъзам гувоҳӣ аз он медиҳад, ки арҷ ниҳодан ба арзишҳои динӣ, хусусан эҳтиром гузоштан ба шахсиятҳои таърихӣ дар болоравии ғояҳои миллӣ ва арзишиҳои фарҳанги миллӣ  пояҳои устувори худро хоҳад гузошт.\n\nИмрўз барои ҳар кас ин ҳақиқат пўшида нест, ки дини мубини ислом омўхтани илму донишро ба дараҷаи ибодат боло бурда, онро бар мусулмонон фарз гардонидааст, ки ин як навъ арҷгузорӣ ба илму олим аст.\n\nРивоят ва қиссаҳое, ки аз рўзгору аҳволи пурнишоту пуртазоди пешвои мазҳабу фақеҳи равшанзамир Имоми Аъзам (раҳмати Худой бар ў) аз насл ба насл интиқол ёфтааст, ба гунаи раҳнамудҳои ахлоқист, ки аҳли башар аз мутолиаву бардошти он ҳамвора ниҳоди худро пероста медоранд. Зеро ин ҷўяндаи роҳи ростин накўтарину волотарин сифоти инсониро дар кирдору пиндори хеш  ғунҷонидааст.\n\nҲар як фард новобаста аз ҳофизаи фавқулодаи фитрӣ доштан бе ҳидоят ва роҳбаладии устоде дар ҷодаи илм муваффақ намегардад. Аз ин ҷиҳат Имоми Аъзам ҳам бо ҷустуҷўҳову ковишҳои пайгирона ва баҳрабардории лозима аз устодони хеш ба камолоти илмӣ ва ба дараҷаи устодӣ расидааст.\n\nДар ривояте омадааст, ки боре Имоми Аъзам (р) бо ҳамсўҳбатони худ сари роҳе менишаст. Ин замон яҳудбачае аз назди эшон бигузашт. Бузургвор Имоми Аъзам ба эҳтироми он писарак аз ҷой бархестанд чун ин ҳодиса чанд маротибаи дигар такрор ёфт, яке аз ҳозирон пурсид:\n\nШумо як шахси мусулмон ҳастед ва пешвои мо ҳисоб меёбед, ба эҳтироми ин яҳудбача аз ҷой бархестанатон чӣ маънӣ дорад?\n\nИмоми Аъзам (р) гуфтанд:- Падари ин яҳудбача устоди ман аст!\n\nҲозирон бештар тааҷҷуб карданд ва як марди яҳуд ба пешвои мо чи гуна метавонад, ки устод бошад, - пурсиданд онҳо.\n\nПосухи Имоми Аъзам чунин буд:- Рўзе дар роҳ сагбачаеро дидам, ки пешоб мекард вале аз одат як пои худро боло накарда буд. Тааҷҷуб кардам. Ин лаҳза марди яҳуд, яъне падари ҳамин писарак омад ва ба саволи ман ҷавоб гуфт:- Саг то шашмоҳагӣ ҳангоми шошидан пои худро боло намекунад. Чун ба ман ин маъниро ёд дод, муаллими ман аст ва ман ўрову дўстони ўрову аҳли байти ўро мўҳтарам медорам.\n\nИн ҳикоят ба тавзеҳ ва таҳлил эҳтиёҷ  надорад. Фақат моро вомедорад, ки бо дидаи такрим ва эҳтиром ба устодони худ эътимод ва эътиқод баста бошем, яъне дар ғоибу ҳозир бо қалбу нияти пок ёд аз номи ў намоем.\n\nАлоқамандии Имоми Аъзам бо шогирдон ва ҳамнишинони худ дар ҷаласаи дарс ва хориҷ аз он доштааст, бозгўи аз он мекунад, ки ў дар шинохт ва арҷгузорӣ ба шогирдон аз пешсафони замонаш будааст. Мундариҷаи афкори ахлоқии Имом Абўҳанифаро андешаҳои волою пурарзиш зиннат бахшидаанд, ки фаҳму дарки он фикру зикри моро ҳамвора рўшан медоранд. Зеро пандномаҳое ба мисли «Ту қадри ҳар касро бишнос», «Мардуми шарифу бошахсиятро азиз бидор», «Уламоро таъзим кун», «Ба бузургсолон эҳтиром бигузор», «Ҳамеша мадоро ва сабру таҳаммул пеша кун» ва ғайраву ва ҳоказо ба он талқин мекунад, ки дар сиришти худ хулқу атвори накўро бипарварад ва ҳамзамонони хешро дар ин ҷода раҳнамо бошад.\n\nҲарчанд ки дурдонаҳои панду ахлоқии Имоми Аъзам(р) ниҳоят кам ба ёдгор монда, вале аз қадри сухану дорои меъёри олии ахлоқӣ ва аз эътибору обрўи баландро соҳиб будани гўяндааш дарак медиҳанд. Дар зимн бояд биафзоем, ки суханони гуҳарбори ин фақеҳи тоҷиктабор то ҳанўз аҳамияти тарбиявӣ ва маърифатии худро ҳифз карда меояд ва ин суханони ҳикматомез  ва ҳикматомўзи Имоми соҳибарҷро то одаму олам ҳаст умри абад ҳамканори ўст.  "
      },
      {
        "title": "3000-солагии Ҳисори Шодмон",
        "content": "\n\nТоҷикистон кишвари таърихист ва ҳазорон бозёфтҳои қадима ва фарҳангу тамаддуни волои халқи тоҷик шаҳодат медиҳанд.\n\nҲисори Шодмон як пораи Тоҷикистон буда, таърихи қадима дорад ва ёдгориҳои таърихии он нишонае аз кӯҳанбунёдии ӯст. Ҷашни 3000 солагии Ҳисори Шодмон ба сифати макони таърихӣ ин гуфтаро собит месозад. Омӯзиши сарчашмаҳои таърихӣ ва бозёфтҳои бостоншиносон шаҳодат медиҳанд, ки дар водии Ҳисор одамон ҳанӯз аз давраи асри санг, тахминан 40 – 50 ҳазор сол муқаддам сукунат доштанд. Аз бисёр маҳаллаҳои он маскани одамоне пайдо гардиданд, ки 6 – 9 ҳазор сол муқаддам дар онҳо истиқомат доштанд.\n\nДар водии Ҳисор бостоншиносон бо маданияти моддии қадимтарини одамон вомехӯранд. Дар давраи неолит (қарни санг) водии Ҳисор хеле сераҳолӣ будааст, ки ба ин бошишгоҳҳо маснуоти шикорию рӯзгор гувоҳӣ медиҳад. Тамаддуни ин сарзамин бо номи маданияти Ҳисор машҳур буда, бо таҳқиқи он донишманди шӯравӣ А.П.Окладников ҳунӯз соли 1948 оғоз бахшидааст. Ҳангоми ҳафриёт зиёда аз 680 осори давраи санг ёфт шудааст.\n\nДар натиҷаи ҷустуҷӯи бостоншиносӣ аз соли 1946 то имрӯз дар ҳудуди шаҳри Ҳисор ва атрофи он маводҳои гуногун дастрас гардидааст. Дар асоси он гуфтан ба маврид аст, ки ҳудуди шаҳр аз ҳазораи II то милод ҳамчун бошишгоҳи қабилаи чорводорӣ кӯчӣ аз худ карда шуда, аз асри VII то милод ҳамчун шаҳр ташаккул ёфтаву ба маркази сиёсиву иқтисодии минтақаи заминдорӣ табдил меёбад.\n\nТибқи нишондодҳои таърих, Ҳисори бостонӣ дар гузаштаи дур зери итоати давлатҳои гуногун қарор дошатааст. Дар нимаи дуюми асри XV ва аввали асри XVI дар Ҳисори Шодмон пайвандони шоҳзодаҳои темурӣ ҳукмронӣ мекарданд. Тадриҷан Ҳисор рушд ёфта, ба яке аз шаҳрҳои калону мустақили Мовароуннаҳр табдил меёбад. Ин давраҳо дар маданияти Ҳисор тағйироти кулли ба амал омада, деҳқонӣ, чорводорӣ, ҳунармандӣ, тангасозӣ, кулолгарӣ, бофандагӣ, шаҳрсозӣ ва дигар савдову тиҷорат вусъат пайдо мекунанд.\n\nНоми Ҳисори Шодмон бори аввал дар асари мушҳури таърихии Шарофиддин Алӣ Яздӣ “Зафарнома” (асри XV) ҳамчун яке аз мулкҳои империяи Темуриҳо зикр карда шудааст ва ба сифати маркази силоҳсозӣ ёдовар мешавад. Муҳаммади Бобур (1483 – 1530) дар асари ёддоштиаш “Бобурнома” доир ба Ҳисор маълумотҳои зиёде овардааст.\n\nҚалъаи Ҳисор яке аз ҳашт ёдгории таърихие мебошад, ки ба феҳристи ёдгориҳои ЮНЕСКО дохил шудааст ва тибқи қарори ҳукумати Ҷумҳурии Тоҷикистон аз 1 – уми марти соли 2012, таҳти рақами №90 “Дар бораи баргузории ҷашни 3000 солагии Ҳисор” қарор қабул шудааст. Ҷашни 3000 солагии Ҳисор, силсилаҷашнҳои тамаддун, таърих ва фарҳанги кишвар ва халқи тамаддунофари тоҷик ба ҳисоб рафта, мақсади асосии ин тадбирҳо хубтару возеҳтар омӯхтану шинохтани таърихи миллат аст.\n\nИмрӯз моро зарур аст, ки осори дасти ниёгони худро ҳифз намуда, онро ба ояндагон мерос гузорем. Ҳамаи ин тадбирҳо тавассути ғамхорӣ ва пуштибонии Ҳукумати ҷумҳурӣ ва дар партави соҳибистиқлолии кишварамон амалӣ хоҳанд гардид.  "
      },
      {
        "title": "Адаб ҳусни инсон аст",
        "content": "Оре, шахси боадаб ҳамеша аз хислати ҳамида, мисли фазлу дониш, заковат ва ҳунар, фарҳанг бархўрдор аст. Аслан ин қабил одамон фурўтану боҳиммат ва дуран¬дешу донишманд мешаванд. Фурўтаниву боҳимматӣ тоҷи сари шахси боадаб буда, ба ҳусни ў ҳусни дигаре зам мекунад. Аз ин рў, аз чеҳари шахсоне, ки ба худ фурўтаниву боҳимматиро пеша карданд, мудом нур меборанд. Нуре, ки онро ҳамчун нури адаб эътирофаш карданд.\n\nНурест, ки шахсро аз ҳаргуна нокомиҳо нигоҳ медорад. Вобаста ба ин ингуна шахсон ба хубӣ медонанд, ки бузурге гуфта:\n\nМанманиҳо пешаи шайтон бувад,\n\nҲар кӣ худро кам занад, мард он бувад.\n\nБешубҳа, ҳар ҷо ки адаб аст, оромиву субот ва пешрафту нумўъ низ ба миён меояд. Аз ин хотир адаб роҳнамоӣ зиндагӣ буда, онро ҳамчун чароғаки раҳнамо ба низоми муайян медарорад. Бинобар ин дар оилае, ки одоб бошад, шодиву нишот низ ҳукм меронад. Дар ингуна хонадон мудом файзу барака ҳукм меронад. Нисбати ин хонадон шахсони дигар бо ҳавас менигаранд. Зеро фарогирии адаб ба худи инсон вобаста аст. Дар ин бора қиссае ҳаст: «Луқмони ҳакимро пурсиданд:- Адаб аз кӣ омўхтӣ?Гуфт: Аз беадабон. Ҳар чӣ аз эшон дар назарам нописанд омад, парҳез кардам».\n\nАз ин андешаи орифона чунин хулоса меояд, ки барои дарки моҳияти адаб худи зиндагӣ моро чун устоди сахтгир таълим медиҳад. Зиндагӣ, ҷомеа моро водор месозад андеша ва нигоҳи худро нисбати мароми зиндагӣ дигар кунем. Онро аз нуқтаи назари адаб, илму маърифат баҳодод намоем. Ҳар як ҳодисотро бо тарозуи адаб баркашем. Дар ин маврид як шахси боадаб бар сад нафар беадаб пирўз меояд, мисли он ки торикии шабро нури рўз маҳв мекунад. Мисли оне ки равшании офтоб пардаи торикии шабро медарад.\n\nБузургони илму адаб ба ин масъала таваҷҷўҳи хоса зоҳир намуда, адабро ганҷи қиммат ва шарафу иқбол ба қалам додаанд. Ҳикмати Абулқосим Фирдавсӣ далели андешаи болост:\n\nАдаб беҳтар аз ганҷи Қорун бувад,\n\nФузунтар аз мулки Фаридун бувад.\n\nОдоб дар назари аҳли адаб худ бахту саодат, давлати ноёб, эътибору тоҷи сари мардон аст. Абдураҳмони Ҷомӣ барҳақ гуфта:\n\nҶон дар тани марди беадаб ларзон аст,\n\nСад ҷон бидиҳӣ, адаб харӣ арзон аст.\n\nАз беадабӣ касе ба мақсад нарасад,\n\nЗеро ки адаб тоҷи сари мардон аст.\n\nМутассифона, на ҳама наврасону ҷавонон қоидаҳои одобро риоя карда, аз рўи он амал ме-кунанд. Шумораи ҷинояту ҷинояткорӣ дар байни ҷавонон, кўдакону наврасон рўз ба рўз афзуда истодааст, ки ин ба ҳастии миллат хатари ҷиддиро эҷод мекунад. Ғайр аз ин вақтҳои охир теъдоди ҷавононе, ки дорои сатҳи пасти одоби ҳамида ҳастанд ба маротиб афзуда истодааст. Дар кўчаю хиёбонҳо беадабиро дида, бепарво мегузарем. Ин амали бемавқеъ ба манфиати ҷомеаи навину демократӣ нест. Аз ин хотир, ҳамагони мо вазифадорем, ки наврасонро дар рўҳияи одобу ахлоқи ҳамида тарбия намуда, завқ ва қобилияти зеҳнии онҳоро такмил диҳем. Дар ҳар ҷомеа ва оилае, ки адаб дар назари аввал бошад, осудагию хушбахтӣ ва камолоту пешрафт бештар мегардад. Барои ин са¬раввал бояд худи мо муаддаб бошем, то тавонем дигаронро ба дунёи зебоӣ адаб ҳидоят намоем. Ҳикмати Абдураҳмони Ҷомӣ матлаби моро равшан мекунад:\n\nБоядат аввал адаб андўхтан,\n\nПас дигар касро адаб омўхтан.  "
      },
      {
        "title": "Аз гузашта бояд ибрат гирифт",
        "content": "Ҳар кӣ н-омӯхт аз гузашти рӯзгор,\n\nНиз н-омӯзад зи ҳеҷ омӯзгор.\n\nОре, гузашти рӯзгор ибратест фардоро. Ҳар як инсони асил набояд гузаштаи миллати хеш, қавми хеш ва наздикону пайвандонро фаромӯш созад. Зеро бе гузашта имрӯзро наметавон дид. Ояндаро низ наметавон интизор шуд. Ҳар як кору амале, ки шуда мегузарад, барои инсон таъсири хубе, ё баде мегузорад, хурсанд, ё андӯхгин мегардонад.\n\nБа пешравӣ ноил мегардонад, ё баръакс. Ҳар хеле набошад, инсон аз он дарси ибрате мегирад, ки он дарс ба ягон макотибу ба ҳеҷ омӯзгору китобе рабт надорад. Он дарси ибрат аст, ки новобаста аз гузашти айём, новобаста аз қобилияти фикрии муҳит дар ёди инсони комил нақш мебандад. Гузашти рӯзгор кони хираду маданият ва ибрати покизагист, ки тарбиятгари ҳамагон аст. Ҳар як лаҳзаи он омӯзандаи алфози наву гуногунмаънист, ки албатта онро инсони бузургдилу андешаманд метавонад эҳсос намояд. Зеро Соиби бузург фармуда:\n\nАқли дурандеш бар мо роҳи рӯзӣ бастааст,\n\nВ-арна, ҳар ангушт пистонест тифли ширро.\n\nНа ҳар кас метавонад соҳибакл бошад. На ҳар фард метавонад хубро аз бад, некро аз зишт, дӯстро аз душман ва тарбияро аз таънаву маломат фарқият бахшад. Кист доно, то тавонад неку бадро, доғу дардро зиндагии пуршару шӯри пур аз шодиву андӯҳи абадро фарқ созад?- Кист доно?! Марди оқил, то зи ҳар як лаҳзаи умри абад гирад панд.- Кист доно?! Он зани покизакирдоре, ки дар шакли фаришта ибрати покизадоманон бувад.- Кист доно?! Тифли дилбанде, ки аз рӯзи азал Парвардигораш қудрати Иллоҳӣ дода, дар вуҷудаш иффату виҷдону имон офарид.- Кист доно?! Фарди соҳибақлу идроке, ки аз ҳар лаҳзаи умри муборак бо ҳама зӯру тавон ва дилу ҷонаш панд гирад, дарси ибрат, дарси умеду ҳақиқат, то наёбад заррае рӯзе завол, то нагардад пеши ҳар як нокасе хам бар ӯ боле, то ки бошад дӯстдори миллати Модар-Ватан.\n\nПас месазад гӯем, ки бояд шитофт, то ақлу заковатро барҷо кор фармуда, аз дирӯзу имрӯзи ҳаёт ибрат бигирем, вагарна фардо дар поёни умр хорӣ хоҳем кашид, зеро умр равон асту саросар кӯлвори пурпандро мемонад:\n\nҒофил машав, з-умр, ки чун киштӣ дар об,\n\nИстода менамояду чун тир меравад.\n\nАз калонсолон ва касони оқил ибрат бигирем, то ҳангоми сахтиву дармондагӣ ва мушкилии рӯзгор мададгорамон гарданд, зеро ҳаёт саросар пур аз ноҷуриҳост. Барои рафъи ҳар масоили рӯзгор таҷрибаи бузург мебояд. Зеро «Аз дида басе фарқ бувад то ба шунида» гуфтаанд, ё ба фармудаи Рӯдакии бузургвор:\n\nБирав зи таҷрибаи рӯзгор баҳра бигир,\n\nКи баҳри дафъи ҳаводис туро ба кор ояд.\n\nЧун аз гуфтаҳои бузургони хирад ёдовар мегардем, беихтиёр бояд қайд намуд, ки бузургону оқилони ҳар давру замон низ аз гузашта чизе омӯхтаанд ва бевосита саҳве накардаанд, ки имрӯз мо аз онҳо ибрат мегирем. Инак, таҷрибаи рӯзгор пайваста аз бехирадон соҳибхирад, аз бадон нек, аз дармондагон коромӯз ва аз нокасон инсони комил месозад. Инсон худ кон аст. Дар хазинаи инсон новобаста аз он ки ӯ хуб аст, ё бад танҳо ва танҳо сарват ниҳон аст, зеро ҳар чизе, ки тавассути инсон ва меҳнати фидокоронаи ӯ падид меояд, ҳама лозиманду ибратанду давоянду манбаи омӯзиш, ки аз дороиву сарват фузунтаранд. Инсон, ки худ меъмори ҳаёти хеш аст, аз ҳар як хубу зишти ҳаёт ибрате падид меорад. Аз лаҳзаи сард низ зуд дилмонда намегардад. Мекӯшад, ки аз ҳар дарду ранҷ ганҷе падид орад, зеро:\n\nБе дарду ранҷ ганҷ муяссар намешавад,\n\nМузд он гирифт ҷони бародар, ки кор кард.\n\nБисёр хасе бояд, то пухта шавад хоме. Ҳатто барои пухтани таоми хушлаззат хасу хошоку ҳезуми фаровон мебояд. Пас барои дар ҳаёт пухта гардидани инсони комил низ фурсати зиёду таҷрибаи гарон мебояд.\n\nБоз ой сари мақсад ва кӯш дар оне, ки ҳар замон аз зиндагӣ ибрате биомузӣ ва кӯлвори панду ибрати хеш пурбор гардонӣ. Чун ибратомӯзиат ба ҷое бирасид, ибратбахш гардӣ ва соҳибиззат.\n\nДил чу равшан гашт, чароғу шавқате даркор нест,\n\nБаҳри тасхири ҷаҳон хуршеди танҳо лашкар аст.Гуфтаанд, ки далели гуфтаҳои болост. Хулоса, ҳар замон ибратест соҳибдилеро, ки паси ибрати ниёгону бузургони хирад мекӯшад ва бесуд бувад номуродеро панд дод, зеро ибрати соҳибдилон давлат бувад… ё ба таври дигар:\n\nНасиҳати ҳама олам чу бод дар қафас аст,\n\nБа гӯши мардуми нодон чу об дар гирдоб аст.Гуфтааст Саъдии бузург, ки ниҳоят барҷост.  "
      },
      {
        "title": "Аз захми сухан захми табар беҳ",
        "content": "Забони сурх сари сабзро диҳад барбод. Ривоят мекунанд, ки дар як замон марди ҳезумкаше умр ба сар мебурд. Ў зиндагии ҳақиронае дошту ҳар рўз ба ҷангал мерафт ва аз он ҷо як банд ҳезум оварда дар бозор мефурўхт. Аз ҳисоби фурўши як банд ҳезум ў қутии лоямути худ ва оилаи худро меёфт. Рўзҳо, моҳҳо, солҳо паси сар мешуданд.\n\nМарди ҳезумкаш як рўз ба ҷангал меравад. Дар он ҷо хирсе бо ў вомехўрад. Марди ҳезумкаш дар аввал метарсад, лекин худро ба даст гирифта ба ҷанг омодагӣ мебинад. Хирс бошад ба забон омада, бо марди ҳезумкаш ошноӣ пайдо мекунад ва ба ў барои ҷамъоварӣ намудани ҳезум кўмак менамояд. Аз ин таъби марди ҳезумкаш болида гардида, қуттии лоямуташ низ то андозае беҳтар мешавад. Акнун марди ҳезумкаш ба бозор ба ҷойи як банд ҳезум ду банд оварда мефурўхт.\n\nЯк рўз марди ҳезумкаш бо нишони эҳтиром ба хирс ўро ба хонааш даъват мекунад ва зиёфат меорояд. Вақте ки хирс ба хонаи марди ҳезумкаш меояд зани марди ҳезумкаш хирсро дида мегўяд:- Дўсти ҷониат ҳамин хирси бадбўй-мӣ?\n\nХирс аз ин суханони зани марди ҳезумкаш сахт ранҷида ба назди марди ҳезумкаш меояд ва ба ҷону ҳоли ў намонда аз ў хоҳиш менамояд то марди ҳезумкаш бо табараш ба фарқи сари ў як зарба занад. Марди ҳезумкаш аз ноилоҷӣ бо табари худ ба фарқи сари хирс мезанад. Хирс бо дарди ҷонкоҳ аз хона баромада ме¬равад. Бадин минвол якчанд рўз паси сар мешавад. Як рўз марди ҳезумкаш дар ҷангал хирсро ме¬бинад, ки аз захми табари ў нишоне намондааст.\n\nХирс ба марди ҳезумкаш мегўяд:- Дидӣ, аз он захми табаре, ки ту ба фарқи сари ман зада будӣ ягон нишоне намондааст, ле¬кин он захме, ки зани ту ба дили ман расонид то ба имрўз нарафтааст. Бо ҳамин дўстии марди ҳезумкаш ва хирс ба охир мерасад.\n\nМагар ин сухане набуд, ки риштаи дўстии марди ҳезумкаш ва хирсро канда кард? Бале, ин ҳамон як сухани носанҷида гуфта шудаи зани марди ҳезумкаш буд, ки боиси ранҷидахотирии хирс гардида, риштаи дўстии онҳоро барканд. Гарчанде сухан зебост, вай метавонад дўстро душман гардонад, душманро дўст гардонад, оламро наҷот диҳад ва ё онро ба коми ҷанг кашад.\n\nСухан дар даҳон хуш аст. Сухани аз даҳон баромада мисли тири аз камон ҷастааст, ки он бозпас нахоҳад гашт. Аз ин хотир луқмони суханро зарур аст андеша ба он намояд, ки сухан бар беҳуда нагўяд, то сухани бисёр ранҷа бар дари пистаи бемағз кунад. Чун кунад сухан ранҷа бар дари пистаи бемағз, кунад луқмони сухан аҳамияташро гум. Аз ин ҷо сухане, ки беҳуда гуфта мешавад боиси он мегардад, ки шахс қурбу манзалати хешро гум карда, обрўву эътибори худро аз даст диҳад. Дар ҳолате, ки агар шахс қурбу манзалати худро бинобар сабаби суханони беҳуда аз даст диҳад, он чиз аз эҳтимол дур аст, ки он ин обрўву эътиборашро аз сари нав барқарор намояд.\n\nРавшан аст, ки ҳар як қавму миллатро қабл аз ҳама бо фарҳангу забонаш мешиносанд. Ба дигар сухан, рукни асосии мавҷудияти миллат, ҳувияти миллӣ, забони он миллат маҳсуб мешавад. Зеро тамоми бурду бохти марлуми ин ва ё он қавм, пешинаи таърихӣ, дастовардҳои техникӣ, илмию фарҳангиаш твассути забонаш, суханаш инъикос мегарданд. Аз сўи дигар дар покизанигоҳдорӣ, рушду камоли забон адибону нависандагонанд, ки беш аз ҳар каси дигаре саҳм мегиранд.\n\nХидмати устод Рӯдакӣ дар инкишофу таҳкими забони тоҷикӣ ниҳоят бузург аст. Гап дар сари ин аст, ки хилофати араб дар сарзаминҳои тоҷикнишин зиёда аз дусад сол ҳукмронӣ намуданд. Дину ойину фарҳанги хешро маҷбуран таҳмили дигарон карданд, сарвати маънавии мардум – китобхонаҳоро сӯзонданд. Ин зулму таадӣ то асри IX идома дошт. Вале арабҳо натавонистанд фарҳангу адаби моро аз байн бибаранд. Фарҳанги мо болотару ҷонсахтар аз фарҳанги араб ҷилва намуд. Зеро сухан аз бузургон дорем, сухан аз онҳое, ки машъалафрўзи забони тоҷикӣ, сухани ноби тоҷикӣ, лафзи ширини дарианд.  "
      },
      {
        "title": "Аз илм мурод ҷуз амал нест",
        "content": "Олими беамал, занбўри беасал\n\nОламу одам пири пазирандаанд, вале хирад ҳарчанд пир гардад, ғанитару корозмудатар ё худ таҷрибадидатар шавад. Аз ин рў, ҷўёи хирад дар розхонаи даҳр аз тоифаи саодатмандон аст. Дар мантиқи оддии ифода ҳар он ки ғановати маънавиро дар рўзғори хеш дар қиёс бо ғановати моддӣ афзал донист, ғалат накард. Зеро ғановати моддӣ бо андак ҷаҳде гирдоварӣ шавад, вале илму ҳикмат ва маърифат маънавиётсозанд ва дастрасӣ ба он муддатҳои тўлониро тақозо менамояд. Бубинед ҳадафи фавқуззикр дар як қазовоти мутафаккири давронсоз Ҳаким Саноии Ғазнавӣ хеле мўшикофона арзёбӣ шудааст:\n\nСолҳое бояд, ки то як кўдаке аз рўи табъ,\n\nОлиме гардад накў ё шоире ширинсухан.\n\nУмрҳо бояд, ки то як санги аслӣ з-офтоб,\n\nЛаъл гардад дар бадахшон ё ақиқ андар яман.\n\nАрзишҳои умумибашарии илму дониш ҳанўз аз замони худшиносии инсон мавриди таваҷҷўҳи ҷаҳониён қарор дошту дорад ва бегазанду заволнопазир аст. Зимни қазовоти хеш Суқроти бузург бо дарки афзалияти илм таъкид мекунад, ки: «Ҳеҷ ганҷе беҳтар аз ҳунар нест ва ҳеҷ чизе бузургтар аз дониш нест…». Беш аз Ҳазрати Мавлавӣ қазовате тавассути каломи мавзун дорад, ки боз ҳам ҷолибтаре ҷаззобтар, муассиру гаронарзиш аст. Ў мегўяд, ки илму дониш бақои халқу давлат ва оламу одам мебошад:\n\nҲотами мулки Сулаймон аст илм,\n\nҶумла олам сурату ҷон аст илм.\n\nИлме, ки шахс аз худ намуд илм нест то оне ки ў илми азхуднамудаи худро дар амал татбиқ намояд. Беҳуда нест, ки сарчашмаи бузурги дини мубини ислом – Қуръони карим фармудааст: ҳар шахсе, ки илми худро, ҳунари худро ба касе наомўхтааст шахси бесамарест, ки мисли дарахти хушк аст, бешоху бебарг. Агар дарахтро шоху барги он оро диҳад, пас илми инсониро амали он зеб хоҳад дод. Амали илм чӣ қадар зиёд бошад, пас зебогии он ҳамон қадар зиёд хоҳад буд. Амали он аз бузургии илме, ки соҳиби он дорад шаҳодат медиҳад. Магар ин ҳама шукўҳу шаҳомате, ки дар асри ХХ1 дастони инсонӣ офаридааст маҳсули илми инсон нест? Магар парвоз ба кайҳон, офаридани кишитҳои кайҳонӣ таххайули илм нест? Магар ин офаридаҳо зеби илми инсон нест?\n\nАгар илм ба амалия чи қадаре бештар ҳамроҳ гардад маҳсули он ҳамон қадар зиёд хоҳад гашт. Дар ҳолати акс илм ба чизе табдил хоҳад ёфт, ки дар қарни фаромўшӣ лаб ба сукут хоҳад нигошт. Дар ҳолати дар гўшаи хомўшӣ қарор гирифтани илм аз он касе суроғ нахоҳад кард. Он зебогии худро оҳиста – оҳиста аз даст медиҳад, тароварти худро гум мекунад. Дар ҳолати аз даст додани тароват илм аз чизи нолозима беш нест. Аз ин ҷо, дониш, маърифат, илм, фарҳанг, ақл, хирад чароғи равшани олами фонист. Инсон ба василаи он ҳар гуна мушкилотро ҳал менамояд ва ба рўйи худ дари бахту саодатро мекушояд. Дарки оламу одам, ҳаводиси мухта¬лифи табиат, бадию некӣ, асрори фалак ба андозаи ақли инсон марбут аст. Ҳар қадар кас ба умқи ҳодисот бира¬сад, ҳамон қадар асрори дигаре зуҳур меёбад. Яъне дар ин олами бекарон ҳазорон асрор нуҳуфтааст, ки ҳар якеро бо заҳмати зиёд кашф мекунанд. Вобаста ба ин асри ХХI-ро асри пешрафти куллии илмӣ метавон ҳисобид. Дар асри XXI инсониятро дастовардҳои калони илмӣ мунтазиранд. Ҳоло эътибори ҷаҳониён ба компютер равона гардидааст. Дар бахши истеҳсолот ва коркарди саноатӣ низ онро истифода мебаранд. Парвози тайёраву чархбол, гардиши моҳвораҳо, киштиҳои калони атомӣ дар уқёнусҳо бо компютер идора карда мешаванд. Ирсоли ахбор низ бо Шабакаи «Интернет» мавқеи муҳим дорад. Дар ҳамаи бахшҳои илмӣ нақши он бештар мегардад. Дар давлатҳои пешрафта ба коркарди компютерҳои нав шурўъ намудаанд. Садои одамро компютерҳои навбаромад беғалат бо хат сабт менамоянд, ҷарроҳӣ низ бо воситаи компютерҳо сурат мегирад. Бинобар ин илм ҳангоми омезиш бо амал маънии худро пайдо хоҳад кард, ба зиндагӣ тобиши дигар хоҳад дод, онро то ба дараҷаи шинохтанашаванда табдил хоҳад дод, зиндагиро аз будааш ширинтар хоҳад кард.  "
      },
      {
        "title": "Аз таърих сабақ бояд омӯхт",
        "content": "Таърих худ устоди бузурги ҳаёт буда, таълимдиҳандаи инсон ба шумор меравад. Гузашти вақт, ки дар саҳифаҳои таърих бо талхиву шириниаш сабт мегардад, таҷрибаи муайяни зиндагиро ба вуҷуд меорад. Аз гузашта сабақ меомўзанд, сабақи гирифтаи худро баҳри таълим ва тарбияи насли наврас истифода мебаранд, онҳоро ба роҳи дурусти зиндагӣ ҳидоят менамоянд. Он чиз беҳуда нест, ки ҳангоми баргузории ҷашну маъракаҳо ҳатман шахсони калонсол даъват карда мешавад, он чиз беҳуда нест, ки ҳангоми баргузории ҷашну маъракаҳо ҳатман бо шахсони калонсону рўзгордида маслиҳат карда мешавад, дуои неки онҳо гирифта мешавад.\n\nҲар рўзе, ки дар саҳифаи таърих бо ҳарфҳои зарин сабт мегардад, як таҷрибаи бои зиндагист. Таҷрибаи бои зиндагист, ки аз он сабақ гирифта мешавад. Беҳуда нагуфтанд, моргазида аз ресмони ало метарсад. Ў ба хотире аз ресмони ало метарсад, ки худро аз газанди мор эмин нигаҳ дорад. Гар шахс аз гузашти айём барои худ аҷрибае ва ё баҳрае нагирад, пас ў наметавонад ин таҷриба ва ин баҳраро аз устоде ва ё аз шахсе гирад. Ба қавли шоир\n\nҲарки наомўхт аз гузашти рўзгор,\n\nНиз наомўзад зи ҳеҷ омўзгор.\n\nМагар таърих нест дар хотираҳо нақш бастаанд бузургзани тоҷик малика Томирис, ҷавони чусту чолок Шерак, ҳомии Ватан Спитамену Темурмалик. Онҳо ҳама таъриханд. Таърихи гузаштаи халқи тоҷик, гузаштаи бою ғании халқи тоҷик, саҳифаҳои бонангу ори халқи тоҷик.\n\nТаърих худ меомўзад шахсро, меомўзад шахсро аз хатогии худ, аз гузаштаи худ, аз таҷрибаи рўзгори худ. Ў қадамзанон андеша мекунад, андеша аз рўзгори гузаштаи худ. Саҳифаҳои ҳаёти худро варақгардон менамояд, таку рў менамояд, чизеро мекобад. Гузаштаи худро бо тарозуи ақл бармекашад. Ў кист, кӣ буд, кӣ шуд, бо ў чӣ хоҳад шуд. Андеша мекунад, умри худро чигуна паси сар кардааст, он чигуна дар саҳифаҳои таърих нақш бастааст, оё насли ў метавонад аз гузаштаи ў дар оянда ифтихор намояд, оё ояндагони ў аз ў фахр мекарда бошанд, аз рўзгори гузаштаи ў бо ифтихор сухан мекарда бошанд.\n\nАндешаҳо хотири онро боз ҳам мушавваш сохт. Ў дар шигифт аст, афсўс мехўрад аз умри гузаштаи худ. Аз он умре, ки беҳуда гузаронидааст, аз худ боғе боқӣ намояндааст, ниҳоле нашинонидааст то раҳгузаре дар сояи он нафаси худро рост кунад, дар ҳаққи ў дасти дуо ба рўй кашад. Худро надомат мекунад, сарзаниш мекунад. Худро надомат мекунад аз оне ки умри худро беҳуда сарфи айшу ишрат намуд, аз омўзиши илму фан канорагирӣ кард, баҳри таърихи худ кореро анҷом надод.\n\nДар дами марг қарор дорад, ба олами фикру андешаҳо боз ҳам ғўтавар мегардад. Аз кӣ камӣ дошт, барои чӣ дигарҳо тавонистанд ба худ зиндагии орому осуда, пур аз шодиву нишотро таъмин намоянд, соҳиби фарзандони баобрў, бонангу номус гарданд. Барои чӣ ба суханони падару модари худ аҳамият надод, онро ба гўши худ халқа накард. Ҷавон буд, суханони падару модари худро гўш накард. Панду анарзҳои онҳоро, ки аз таҷрибаи бои зиндагии онҳо буд, афсона фикр намуд, мутобиқи гуфтаҳо онҳо амал накард. Акнун, ки дер шудааст ангушт ба дар мезанад, ба дари маломатҳо, ба дари нафринҳо.Ў фиғон мебарорад, фиғон аз он, ки умри худ зоеъ гузаронидааст, панду андарзҳоро хаёли хом ҳисобид. Бо умед ба даргоҳи худованд назар меафканад, бо хаёле ба даргоҳи худованд назар меафканад, то он умри ўро дубора баргардонад, дубора баргардонад то ў хатогиҳо худро ислоҳ намояд, тавре зиндагӣ намояд, ки намунаи ибрати дигарон бошад, худ аз умри худ қаноатманд бошад. Ў чашми умед дорад аз даргоҳи худованд. Лек, афсў, сад афсўс, ки худованд умри инсониро дуюмбора барнамегардонад.\n\nДидаи ў ба кунҷи сақфи хона дўхта шуда буд. Нафрин мехонад ба ҳамон рўзҳое, ки аз гузаштаи худ сабақ наомўхт, онро сарфи мардумозорӣ намуд.Ў оҳи сард кашид, чашмонаш пўшида шуданд, ба хоби абадӣ рафт, бо алам, бо дарду ғам аз таърихи гузаштаи худ, бо гузаштаи беранги худ, аз гузаштаи бесамари худ  "
      },
      {
        "title": "Аз таърихи Артиш",
        "content": "Ҳеҷ як давлат бе лашкари тавонову разманда вуҷуд дошта наметавонад. Ин аст, ки давлатдорон барои таъмини амнияти шаҳрвандон ва ҳифзи марзҳояшон ҷузъу томҳои мухталифи лашкар созмон медоданд. Сарчашмаҳои таърихӣ тасдиқ месозанд, ки давлатҳои Ҳахоманишҳо ва баъдтар Суғду Бохтар, Хоразму Ашкониён дорои чунин лашкари далеру ҷасур буданд.\n\nТибқи маълумоти сарчашмаҳо Искандари Мақдунӣ лашкари бонизому соҳибзафари худро дар асоси низому оини ҳарбии лашкари қавии аҷдодони дури мо Куруши Кабир ва Дорои I бунёд гузошааст. Сулолаи Сомониён дар ибтидои ба сари қудрат омадан Артиши миллии хешро бо дастуру оинномаҳои қавии низомӣ созмон доданд. Лашкари давлати Сомониён дар пояи низому тартиботи қавӣ, одобу ахлоқи баланд ва оинҳои волои ҷавонмардӣ шоиставу сазовори шоҳи хирадманду адолатпешаи худ буд. Номи Исмоили Сомонӣ дар саҳифаи таърих чун шоҳи одилу хирадманд ва лашкаркаши тавонову соҳибтадбир бо ҳуруфи зарин ҷовидонӣ шудааст. Корнамоиҳои ҷангии ӯ дар ҳама давру замон бо далериву шуҷоат, ҷавонмардию ҷасорат, ҳақиқатпарастию хайрхоҳӣ, адолату раъиятпарварӣ ва ба ин монанд ахлоқу фазилатҳои ҳамида намунаи ибрати ҷаҳониён мебошад. Аз ин рӯ, Исмоили Сомонӣ барои Бухоро девори шарафу ифтихор, нангу ор, худшиносию эҳсоси баланди миллӣ, ҳомии ҳувияту ҳама сунатҳо ва муқаддасоти миллати тоҷик буд. Номҳои бисёр гурдони ҷасуру диловар, ки марзу бум ва ҳама муқаддасоти сарзамини бостонии моро аз таҳоҷуму таҷовузи аҷнабиён дифоъу ҳифз кардаанд, ҳусни таърихи пурифтихори миллати кӯҳанбунёди мо мебошанд. Дар адабиёти бою оламгири мо, бахусус дар “Шоҳнома” – и безаволи Фирдавсӣ вожаи “гурд” ба маънии паҳлавон, баҳодур, далеру шуҷоъ, боақлу бохирад, бебоку қаҳрамон, ватанпарвару инсондӯст ва намунаи ибрати ҷавонмардон омадааст. Ибораҳои “гурдони сафшикан”, “гурдони шерафкан”, “гурдони номовар”, “гурдони пилтан”, “гурди шерҷигар” ва амсоли ин шерозаву ҳусни баёни шоирони классики мо гаштааст, ки дар ҳамосаҳои хеш аз қаҳрамонию диловарӣ, садоқату сарсупурдагии гурдон ба халқу меҳан ва шоҳону саркардагони кишвару лашкари он қисса кардаанд. Аз ҷумла Фирдавсии бузургвор фармудааст:\n\nҲаме зӯри гурдӣ ба ҷой оваред,\n\nҶаҳонро зи мардӣ ба пой оваред.\n\nБа ин маънӣ гурдон сарбозону афсарони намунавию баргузидае мебошанд, ки ба ватани хеш, ба сарвари кишвар ва фармондеҳони олирутбаи низомӣ содиқонаву ҷавонмардона хидмат мекунанд.\n\nШояд мафҳуми форсии “гурд” баъдан дар Аврупо дар забони итолиёӣ ба пайдо шудани вожаи “гвардия” асосу сабаб гардида бошад. Дар ибтидо мафҳуми “гвардия” муҳофизону посбонони шахсии сарвари давлат ва роҳбарияти олирутбаи ҳарбии онро ифода менамуд. Баъдан қисму воҳидҳои беҳтарину яккачин ва дорои имтиёзҳои хоссабударо “гвардия” номгузорӣ мекарданд.\n\nМафҳуми гвардия дар италия аз асри XII пайдо гардид. Дар Руссия асосгузори аввалин гвардия Пётри I буд. Аввалин гвардияи миллӣ соли 1789 дар оғози инқилоби бузурги Фаронса аз ҳисоби ихтиёрони мусаллаҳи шаҳрвандӣ таъсис ёфт. Кумитаи гвардияи миллӣ то соли 1871, яъне то эълони Комуннаи Праиж ба шӯриши мусаллаҳона роҳбарӣ мекард. Дар баъзе мамлакатҳо нерӯҳои низомии имтиёздори полисро низ гвардия меноманд. Баъдан дар Руссия болшевикон дар нахустин рӯзҳои инқилоби февралии бурджуазӣ-демократӣ аз ҳисоби отрядҳои мусаллаҳи коргарон Гвардияи Сурх таъсис дода буданд, ки он соли 1918 ба ташкиёбии армияи сурхи давлати ҷавони шӯроҳо асос гузошт. Мафҳуми гвардия дар собиқ Артиши шӯравӣ унвони фахрие гардид, ки қисму воҳидҳо ва киштиҳои ҳарбии дар муҳорибаҳо қаҳрамонӣ нишондода ба он мушарраф мегаштанд.\n\nБаробари соҳибистиқлол гардидани давлати тоҷикон зарурати ташкил намудани Артиши миллӣ ба миён омад, зеро акнун ҳимояи марзу бум, шарафу номус ва музаффариятҳои Тоҷикистони соҳибихтиёр ба дасти фарзандони бонангу номусаш афтода буд. Пас, ташкилёбии артиши миллӣ сохторҳои дигари низомии кишвар мураттаб гардиданд. Хизматчиёни ҳарбии Гвардияи миллӣ аз уҳдаи ин вазифаҳои душвор, вале боифтихор сарбаландона баромада то имрӯз ба Ватан софдилона хизмат карда истодаанд.  "
      },
      {
        "title": "Бунёди сохтмонҳои азим-бунёди рушди кишвар аст",
        "content": "Роҳҳо ба пеш мераванд, ба дуриҳои дур мераванд. Онҳо интиҳо надоранд. Гоҳо ба худ мисли мўйи сўхта мепечанд, гоҳе нишеб мешаванд, гоҳе рост мераванад. Роҳҳо ба пеш мераванд, шахсро ба сўйи хонаи умед раҳнамун месозанд, дилҳоро ба ҳам мепайванд, зеро гуфтаанд: «Роҳҳо пайванди дилҳо».\n\nРоҳҳо дар худ розҳои садсолаҳоро ниҳон медоранд. Бо шунидани он шахс ангушти ҳайрат мегазад, ба худ суол мекунад: «Наход роҳе, ки ба худ сабру таҳаммул пеша кардааст, чунин имтиҳони вазнини ҳаётро аз сар гузаронида бошад? Наход он шоҳиди чунин ҳодисоти бузург, наҷибу нотакрор гашта бошад? Пас барои чӣ он хомўш аст? Магар он намехоҳад ин розҳо ошкор гарданд? Пас чи сире нуҳуфта дар Роҳи бузурги абрешим? Тохту тозҳо, сўхтанҳову пухтанҳо, пайвандиҳову ободкориҳо. Бо худ чи ниҳон дорад шоҳроҳи Душанбе – Хуҷанд – Бўстон – Чанак? Пайвасти ҷануб бо шимол, пайвасти дилҳо, поягузории интиқоли молу маҳсулот дар чаҳор фасли сол».\n\nИнсон барои худ роҳ мекушояд, Фарҳоди кўҳкан аз барои Ширин дили хороро мешикофад, то ба висоли ёри худ бирасад. Инсон барои худ роҳ мекушояд то ҳоҷати худро осон намояд, поезди аввалинро дар Сталинобод пешвоз гирад, фатҳи қуллаҳои навро ба сўи уқёнуси Ҳинд, мамлакатҳои Покистону Авғонистон, Эрону Чин зафарёб гардад. Инсон барои худ роҳ мекушояд то наслҳоро ба ҳам бипайвандад, ободии кишварро таъмин намояд, халқҳоро ба ҳам бипайвпандад, аз гунбади комуникатсионӣ раҳояш намояд то мисли паррандаи аз қафас озод шуда нафаси озод кашад, худро озод ҳис намояд, бародарони ҳаммаҳзабу ҳамзабони худро аз Авғонистону Чин ба оғўш гирад, соҳилҳоро ба ҳам пайвандад, пулҳои Панҷи поёну Панҷи болоро пойбарҷо намояд, Роғунро бунёд намояд.Гуфтанд, роҳҳо дар ҳаёти давлат нақши муҳимро дошта, пешрафт ва тараққиёти давлатро таъмин менамояд. Аз ин хотир роҳҳо рагҳои хунгузарро шабоҳат диҳанд, ки фаъолияти мўътадили давлатро пиёда намуда, қисматҳои гуногуни давлатро ба ҳам пайваст менамояд. Агар рагҳои хунгузар дар ҷисми инсон вазифаи бо оксиген таъмин намудани баданро иҷро намояд, пас роҳҳо вазифаи таъмини пешрафти иқтисодию иҷтимоии давлатро ба ўҳда доранд.\n\nСаволаш карданд: Ободии кишвар, рушду нумўъи он, гул-гул шукуфӣ ва сарсабзу хуррамии он аз бунёди роҳҳо вобастагии калон дорад? Ҷавобаш карданд: Бидуни роҳ мамлакат нашояд обод гардад. Бидуни роҳ мамлакат натавонад пайванди дилҳоро таъмин намояд. Қуллаҳои баланди инкишофро зафарёб аст бо роҳ, дили Анзобро шикофтааст бо умеди пайвастагӣ, роҳи Чанакро наздик кардааст бо амри барқарории сулҳ, роҳи Қулмаро фатҳ намудааст бо умеди баратараф намудани дуриҳо, роҳи Кўлобро ҳамвор намудааст то таърихро барои худ кашф намояд, Ҳулбуку Мир Саид Алӣ Ҳамадониро барои ҷаҳониён шинос намояд. Роҳи абрешимро барқарор созад, Ховарро бо Ғарб пайванд намояд, дўстии халқҳои ҷаҳонро таъмин намояд. Хатҳои баландшиддати Хатлону Лолазор, Хуҷанду Айнӣ, Ҷануб – Шимолро барқарор намояд, то хонадони миллати тоҷикро нур бубахшад.\n\nБинобар ин имрўзҳо Ҳукумати ҷумҳурӣ сайъ ба он дорад роҳҳои нав ба нав буньёд намояд, пайванди дилҳоро боз намояд, ба сўи инкишофёбии Ҷумҳурии Тоҷикистон роҳ кушояд, роҳ кушояд то Тоҷикистон мисоли давлатҳои мутараққӣ ба давлатҳои пешрафта табдил ёбад.\n\nРоҳҳо моро мебаранд ба дуриҳо дур, дилҳоро фараҳ мебахшад, чашмҳоро нур, зинддагиро гарм, ғамҳоро дур.\n\nИнсон сафар мекунад, роҳ мепаймояд, ба ҳам пайванд мегардад, умед аз фардои хуб дорад, умед аз фардое, ки фардори беҳтарро тақдимаш мекунад.  "
      },
      {
        "title": "Вақтро ғанимат дон!",
        "content": "Ақраби соат тик – тик мезад. Ченаки вақтро нишон медод. Инсон бехабар аз он ки умри ў ме¬гузарад чашм ба ақрабаки соат медўзад. Вақт мегузарад, умр мегузарад. Гоҳо босамар, гоҳе беса¬мар. Мисли дарь¬ёст, ки ба оқиб барнагардад, мисли оби аз кўза рехта, ки ҳаргиз бар¬дошта наша¬вад, мисли тири аз ка¬мон ҷаста, ки баргар¬донида наме¬шавад, мисли косаи шикаста, ки ба ҳам пай¬ванд нагардад.\n\nВақтро бояд ғанимат донист, онро сарфи корҳои хуб кард. Онро тавре истифода бояд бурд, ки дар оянда аз он пушаймон нашавӣ, онро тавре истифода бояд бурд, ки муфид бо-шад, онро тавре исти¬фода бурд, ки аз он нишон боқӣ монад, нишоне, ки аз вақти гузашта дарак диҳад, аз ҳамон вақте ки онро ба фоидаи худ истифода кардӣ.\n\nВақти гузашта мисли он пи¬рамарди қоматхамида аст, ки ҷавонии худро дубора мекобад, он ҷавоние, ки замоне насибаш буд, он ҷавоние, ки нашъаи умри ў буд, ҷавоние, ки маънию ҳасти зиндаго¬нии ў буд. Магар он ҷавонӣ, маънию ҳастии зиндагӣ дубора бар мегар¬дад? Магар тири аз камон ҷаста боз барме¬гардад? Магар он оби гузашта ба қафо барме¬гардад? Оҳ, оҳ он вақти гу¬зашта, сад дареғи он вақти гузаштаи аз даст рафта, вақти гу¬заштаи ба боди сабо рафта.\n\nАфсўс мехўрем, афсўс аз он вақти аз даст рафта, ки пурсамар набуд, эътиборе надодем, ҳис накар¬дем, мушоҳида накардем. Чун пой¬банди ҷойгаҳ гардидем, чашмона¬мон ба ҷузъ сақфи хона чизе наме¬бинад ба дуриҳои дур назар меаф¬канем, ба он дуриҳои дур, ки гузаш¬тааш ном мебаранд, гузаштае, ки ба саҳифаҳои таърих табдил ёфтааст. Онро дар тарозуи ақл бармекашем, меандешем, худро маломат меку¬нем. Лек ҳайҳот, фиғон мекашем, оҳисард аз дили пурдард мекашем, фарьёд мезанем бар сўйи даргоҳи худованд:- Эй худованди бузург! Маро бубахш, маро, як бандаи оҷизатро, як бандаи оҷизе, ки умр сарфи корҳои беҳуда кардааст, дарахте нашинонидааст, манзиле обод на¬кардааст, кори савоберо иҷро накар¬дааст, аз он барои худ тўшаи роҳ тайёр накардааст. Он бандае, ки аз вақти аз даст рафта ангушти надо¬мат ба дар мезанад, афсўс мехўрад, ба худ мепечад, тарс аз дидори ту дорад, бо вохўрӣ бо ту омода нест.\n\nДар чашмонамон ашк халқи мезанад, чаш¬монамон пуроб мегар¬дад. Чашмонамон пуроб ме¬гардад дар ҳамон вақте, ки кор илоҷ надо¬рад, ҷавонию ғурур надорад, пирию барҷомондагӣ наси¬баш гардидааст. Боз оҳ мекашем, худро ба ҳар кўй мезанем, сари худро меқапем. Магар ин хатогии мо ислоҳе дорад? Барои чӣ ба суха¬нони пандомез диққат надодем? Баръакс, онро инко¬раш наму¬дем, худро одами ботамиз пиндоштем, бехабар аз он, ки мо аз одами бота¬миз фарсахҳо дур ҳастем, аз он дар мо нишонае нест. Пас, одами бота¬миз кист? Ба саволи худ ҷавоб меҷўем, ба са¬воли худ аз ғайб ҷавоб мешунавем. Ҷавобаш таҳаммулнопазир аст, лекин таҳаммулаш мекунем, тоқатнопазир аст, лекин бардошт мекунем, мисли ҳақиқат талх аст, қабулаш мекунем. Зеро гунаҳкорем, гунаҳкорем дар назди худованд, ки шукронаи неъмати ато намудаш накардем, гунаҳкорем дар назди воли¬дайни худ, ки дар пирӣ хизмати онон на¬кардем, қадамҳои ононро нури ба-сар накардем, гунаҳкорем дар назди насли худ, дар назди насли худ, ки баҳрашон фарҳанге ме¬рос намондем то меросаш монанд.\n\nОҳ, оҳ тақдир чигуна сахт аст, талху нангин аст, бо гузаштаи хубаш сар¬баландист, бо гузаш¬таи бебақои худ нангин аст. Оҳ мекашем, оҳ аз дили пурдард, аз айёми гузашта, аз вақти аз даст рафта…  "
      },
      {
        "title": "Ваҳдат-пояи хушбахтӣ ва рушди миллат!",
        "content": "Осмон мисли ҳарвақта софу беғубор буд. Хуршеди оламоро зулфони худро ба гетӣ паҳн намуда ҳусни худро ситоиш мекард.Одамон дар даву ғеҷ буданд. Ҳар касро сару савдое. Гурўҳе ба сўи коргоҳ мешитофт, гурўҳи дигаре барои аёдати наздикони худ мерафт, гурўҳи дигаре дар Саргарми сўҳбат буд.\n\nҲаёт бо як маром идома дошт. Тобистони он солҳо мисли пешин гарму нарм буд. Маҳз дар ҳамин тобистони гарму нарм 9-уми сентябри соли 1991 дар харитаи сиёсии ҷаҳон давлати кўчаки соҳибистиқлол бо номи Тоҷикистон аз худ шаҳодат дод. 9-уми сентябри соли 1991 Шўрои Олии Ҷумҳурии Тоҷикистон бо қарори худ таҳти рақами 392 истиқлолияти давлатии Ҷумҳурии Тоҷикистонро эълон намуда ин рўзро ҳамчун рўзи ид муқаррар кард.\n\nИн рўзе буд, ки фаро расидани онро шаҳрвандони Ҷумҳурии Тоҷикистон солҳои сол интизорӣ мекашиданд. Барояш Шириншоҳ Шотемуру Нусратулло Махсум, Бобоҷон Ғафурову садҳо дигар фарзандони фарзонаи халқи тоҷик ҷонбозиҳо намуда дар орзуяш буданд.\n\nНиҳоят рўзи деринтизор низ фаро расид. Акнун Тоҷикистон ба ҷузъи ҷудонашавандаи ҷомеаи ҷаҳон табдил ёфта гомҳои худро дар роҳи эъмори истиқлолият устуворона мегузошт.\n\nЛекин хурсандии шаҳрвандони Тоҷикистони тозаистиқлол дуру дароз тўл накашид. Осмони софу беғубори Тоҷикистони соҳибистиқлолро аз дур абрҳои сиёҳи ғуборолуд фаро мегирифтанд, ки онҳо домани худро торафт васетар паҳн намуда фазои давлатеро, ки истиқлолияти худро тоза ба даст оварда буд, торафт печонида мегирифтанд.\n\nНурҳои хуршед оҳиста – оҳиста дар паси пардаи ғафси абрҳои сиёҳ ниҳон шуда аз назарҳо ғоиб мешуд ва ҷойи худро ба абрҳои сиёҳ медод. Абрҳои сиёҳ дар осмон торафт доман густурда онро батамом ба домани худ гирифт ва ҳокими мутлақи он гардид.\n\nМайдони Шаҳидон. Майдони Озодӣ. Майдони ба ҳам зид. Дар як тараф шахсони аз ҳукумати амалкунанда норизо, дар тарафи дигар тарафдорони ҳукумати амалкунанда. Ҳар кадоме талаби худро пешниҳод мекард.\n\nВоқеаҳои моҳи феврали соли 1992. Хунрезиҳои аввалин. Садои тиру туфанг. Оғози ҷанги нангини бародаркуш. Ҳиҷрат ба кўйи ғарибӣ. Азобу машшақат. Хориву зорӣ. Ҷонбозиҳои фарзандони барўманди халқ. Эмомалии Раҳмону Маҳмадсаид Убайдуллоев, Абдулмаҷид Достиеву Сафаралӣ Кенҷаев, Нурулло Ҳувайдулоеву Сангак Сафаров.\n\nДар кунҷи осмони тираву тор нуре медурахшид. Нури умед. Нури зиндагӣ. Нури ҷонбахш. Нуре, ки умеди одамонро ба фардои нек бедор намуда ба мисли дили Данко онҳоро ба сўйи комёбиҳо, ба сўйи умедҳо раҳнамун месохт.\n\nНури умед дар охири осмони тираву тор пардаи сиёҳи осмонро дарида ҳукмронии худро устувор менамуд. Абри сиёҳ майл ба гузашт намуд.\n\nШаҳрҳои Маскаву Исломобод, Кобулу Теҳрон, Ашхободу Бишкек. Гуфтушунидҳои дуҷониба. Ба ҳам омаданҳо. Бахшиши гуноҳҳо.\n\nҶойи абрҳои сиёҳро нурҳои ҷонбахши хуршед фаро мегирифт. Ғарибон майл ба Ватан доштанд. Булбулон ба чаманзор бармегаштанд. Ба ободии он мекўшиданд.27-уми июни соли 1997. Шаҳри Маскав. Ба имзо расидани созишномаи истиқрори сулҳ. Ваҳдати миллӣ.\n\nРўзе ки онро одамон дар тўли ҳафт соли мусофиратҳо, азобу уқубатҳо интизориаш мекашиданд. Дар умеди чашидани шаҳди он буданд. Дар умеди дидори он буданд.\n\nКўшишу ҷонбозиҳо тавонист, ки нерўҳои аҳриманиро аз осмони Тоҷикистони азиз дур кунад. Одамонро ба ҳам орад то онон пой ба хоки Ватани худ ниҳанд. Аз он бўса кунанд.\n\nАбрҳои сиёҳ майл ба рафтан доштанд. Нурҳои умед ҳукмронии худро батамом барқарор намуданд.\n\nОдамон сару савдое доранд. Ҳар кас ба ҳар ҷойе шитоб дорад. Гурўҳе саргарми сўҳбат аст, гурўҳе ба сўи коргоҳ мешитобад, гурўҳе ба аёдати наздикон меравад. Шукр аз ваҳдати миллӣ менамоянд, шукр аз ваҳдате менамоянд, ки он барои миллати тоҷик арзиши гарон дошт, шукр аз ваҳдате менамоянд, ки бар ивази ҷони садҳо ҷавонони ҷавонмарги баору баномуси халқи тоҷик ба даст омадааст, шукр аз ваҳдате менамоянд, ки он бебозгашт асту ба халқи тоҷик хушбахтиҳо овардааст, шукр аз ваҳдате менамоянд, ки он имрўз мароми тамоми халқи тоҷик гардидааст.\n\nҲаёт бо маром пеш меравад, бо пастиву баландиҳояш, талхиву шириниҳояш, бо тамоми ҳастияш пеш меравад, ба сўи умеду орзуҳо, ба сўи фатҳи қуллаҳои нав ба нави зиндагӣ…  "
      },
      {
        "title": "Инсон бародари инсон аст!",
        "content": "Инсон ба талаби табиати хеш пайваста дар кўшиш ва ташо аст ва усулан башари бефаъолият аз қатори инсонҳо хориҷ аст.\n\nАз қадимтарин замонҳо инсон барои таъмини зиндагии хеш ва таҳияи мўҳоҷоти худ кор ме¬кардааст. Бо ин тафовут, ки кори ў комилан ҷанбаи фардӣ дошт, зеро иҷтимооти қадим пайвастагӣ ва ба ҳамбастагии имрўзро надошт ва ҳар як аз афроди инсонӣ сирфан барои намур¬дан талош меварзид.\n\nАз пўсти ҳайвонот барои хеш либос таҳия мекард ва аз гўшти онҳо садди гуруснагӣ менамуд. Қарнҳо аз он сол мегузарад ва инсон дар роҳи такомули хеш гом гирифт, кор кард ва андешаҳояшро масруфи дониш ва камол кард, то билохира ба остонаи тараққиёт ва шигифтиҳои имрӯзии хеш авҷ гирифт. Маҳз бародарии инсон бо инсон буд, ки ўро аз марг наҷот дод, аз ҳалокатҳо наҷот дод. Бародарии инсон буд, ки он ба қуллаҳои баланди фатҳу зафарҳо ноил гардид.\n\nАммо ногузир аз тавзеҳи ин нуқта ҳастам, ки бояд маънии бародарии инсонро бо инсон дарк кунем. Шояд иддае бародарии инсонро бо инсон фақат дар кўмак карданҳо бидонанд. Ҳол он ки мафҳуми бародарии инсон бо инсон бамаротиб васеътар аз кўмак кардан ба ҳамдигар аст. Бародарии инсон бо инсон дар мафҳуми васеи худ шомили ҳар талош ва ҷунбаиш аст, ки инсон ба манзури беҳтар зистан ва дарки рамузи табиат анҷом медиҳад, хоҳ кӯшиши баданӣ ва ҷисмонӣ бошад, ё фаъолияти рӯҳӣ ва фикрӣ. Аз ин рў, инсон, агар фаъолият ва ҷунбиш надошта бошад ва барои беҳтар зистан накӯшад, чун обе аст, ки ба зудӣ хоҳад вайрон гардид. Ин қабил аз инсонро бояд мурдаҳои мӯҳтарик донист. Ингуна инсонҳо инсонҳоянд, ки моҳияти инсонии худро гум кардаанд. Онҳо зоҳиран ба инсон шабоҳат доранду халос. Амалан онҳо даррандае мебошанд, ки инсониро тўъмаи худ кардаанд. Кӣ намедонад воқеаи Беслану Маркази ҷаҳонии савдоро, кӣ намедонад таркишҳоро дар Москваю Испания, кӣ намедонад амалиётҳои ҷангиро дар Авғонистону Ироқ, кӣ намедонад одамрабоиҳоро дар Африқову ҷаҳони муосир. Магар ин ҳама аз камоли инсонист? Магар ин ҳама ҳиссиёти бародарии инсон бо инсон аст?\n\nИнсон бе пайкор чӣ фарқе бо ҳайвонот дорад? Ҳеҷ ва балки ҳайвонотро бар чунин башаре мазият аст. Инҳо хӯраи ҷомеаанд ва мазоҳими саодати мардум, чӣ дар бархӯрд бо дигарон ҳамеша дам аз яъс ва ноумедӣ мезананд, аз шикастҳояшон мегӯянд ва ҳасрати зиндагии дигаронро мехӯранд. Ба инҳо бояд гуфт, ки:\n\nБирав, шерри дарранда бош, эй дағал,\n\nМаяндоз худро чу рӯбоҳи шал.\n\nЯк нигоҳи маърифатомез бо зоҳири табиат беҳтарин муаллим ва мураббии ҷавонони пуршӯр ва фардоталаб аст. Ҳеҷ чизе, ҳеҷ мавҷуде дар дунё орому бефаъолият нест, бераҳму шафқат нест. Ҳатто ҳайвонот, ҳар кадом ба таносуби ҷуссаи хеш, дар талошу кӯшиш барои беҳтар зистан ҳастанд. Дарахтҳо низ, ҳаргиз дар ҳолати сукути мутлақ ба сар набурда, дар ҷунбишу ҳаракатанд. Ва билохира ба ин натиҷа мерасем, ки зиндагӣ ба ҳаракат ва ҷунбиш, пуштикор ва раҳму шафқат табдил меёбад. Бинобар ин бояд, ки дар талош бошем ва аз кӯчактарин лаҳзаи зиндагӣ барои фардои тиллоӣ ва орзуи худ пояҳо бино кунем, то қасри хушбахтиамон маҳкам ва устувор пайрезӣ шавад. Эътиқод дошта бошем, ки зиндагӣ мисли як тоблуни наққошӣ аст ва ҳар ки бештар талош кунад, нақши зеботар ангезад, яъне хушбахттар зияд. Мӯъмин бошем, ки ин дастҳои тавоно ва андешаи бузурги мо аст, ки созандаи калиди дари хушбахтӣ аст.  "
      },
      {
        "title": "Ифтихори миллӣ",
        "content": "Тоҷикистон, Тоҷикистон,\n\nМекунам шукри каму бисёри ту.\n\nМекунам шукрона аз озарму озори ту,\n\nАз ту ман сарват намехоҳам.\n\nВатан ҳастӣ, бас аст,\n\nБо хасу хорат баробар зиндагӣ кардан бас аст.\n\nЭй кишвари умеди орзуҳоям, Тоҷикистон! Эй сарзамини дилситонам! Бе туву бе ёди ту нахоҳам зист, зеро ту бароям баҳори бехазонӣ, бароям баҳори шукуфонӣ, бароям нури чашму қувваи танӣ. Ту ифтихори миллии манӣ. Чашмаи ноби илҳоми манӣ, муттаҳидкунандаи тамоми тоҷикони ҷаҳонӣ. Магар мо ҳақ надорем аз ту ифтихор дошта бошем? Магар мо ҳақ надорем аз ту паноҳ дошта бошем? Магар ту нестӣ мо ифтихор аз миллат дорем, ифтихор аз ҳувият дорем, ифтихор аз ваҳдат дорем, ифтихор аз давлату давлтдорӣ дорем.\n\nТоҷикистон! Ҳар пораи сангат, ки порае аз туст, бароям азиз аст. Рўди равонат ба ман рози дил мегўяду мурғони хушилҳонат бароям таронаи зиндагӣ мехонад. Ҳар қатраи обат барои ман оби ҳаёт аст ва ниҳоят ҳар зарраи хокат бароям азизу муқаддас аст. Соати танҳоӣ ба сўйи кўҳсорат мераваму ҳар сангатро ба даст мегирам, сангеро, ки бистару болини нармро ба ёд меорад. Бо сангҳоят гуфтугў мекунам, имдод металабам. Санг ба забон омада мегўяд. «Эй фарзанд, ғам махўр. Ватани ту манам роздон ва чун модар ғамхори ту». Ба ваҷд омада сангро гирифта ба чашм мемолам. Шамолаке ба димоғам расид! Бўйи Ватан, бўйи Тоҷикистон. Ба шамол муроҷиат карда мегўям: «Эй шамол! Ин бўйи хушро ба чаҳор сўй бубар, то ҳама ин шамолро фаҳманд, балки фарзандоне, ки дур аз Ватананд атрогин шаванд аз бўйи Ватан бўйи Тоҷикистон». Санг боз ба забони ҳол омада мегўяд: «Эй фарзанд, шамиме, ки ту шамиди бўйи Ватан аст, бўйи Ватан». Сангро боз ба оғўш гирифтам ба такрор мегуфтам, ту барои ман Ватанӣ, Ватан, Ватан. Магар ин ифтихори миллӣ нест?…\n\nТоҷикистони азизам ганҷҳои бисёри қиматбаҳо ва беқиёсе дорад. Ман ҳоло дар бораи ганҷҳо сухан карданиям – ганҷи маънавию маърифат, илму маънӣ ганҷе, ки болотару волотар аз ҳамаи он ганҷҳост. Ватанамон марзи шеърхезу фазлхез аст. Марзест, ки Рўдакиву Фирдавсӣ, Ҳофизу Саъдӣ, Синову Хаём, Камолу Носири Хисравро ба дунё овардааст. Агар дар бораи табибонаш гап занем, мардони ҳалим шогирдони Бўалӣ, ки дарди ҳазорон ҳазор одамонро шифо бахшидаанд, пеши назар меояд. Магар ин ифтихор аз миллат нест?…\n\nЧун абармандонро ба ёд меорем, пеши назарамон симое ҷилвагар мешавад симои Исмоили Сомонӣ, ки давлате буньёд кард, ки дар он замон шўҳравари офоқ шуд. Ё ки бузургмардони санаи бисту сӣ тоҷикро гўем, кӣ нахондааст «Ёддоштҳо»-ву «Дохунда»-и Айниро, китоби безаволи «Тоҷикон»- и Б. Ғафуровро, кӣ нахондааст шеърҳои ҷаҳонгири Турсунзодаву Лоиқро. Магар ин ифтихор аз миллат нест?…\n\nТоҷикистон! Шукр мекунам, ки дар оғўшат ҳастам, оғўше, ки аз он бўйи сулҳу ваҳдат, садоқат меояд, осудаҳолона зиндагӣ дорам. Гарди хокат бароям волотару болотар аз симу зар аст, порае аз сангат қимматар аз ҳама қимматбаҳост. Дар ҷаҳон бароям ҳама чиз ишқ, меҳру муҳаббат, дўстдориву шафқат, бароям кишварӣ, кишвари азизу мўътабар, муқаддас ва маҳбуб. Магар ин ифтихор аз миллат нест?…\n\nДар оғўши Ватани худ, дар кўчаву паскўчаҳои он қадам мезанам, хиёбонҳои онро тамошо менамоям, аз бўйи он қафаси сина пур мекунам, бо худ меболам, меболам аз оне ки дар паҳлўи Ватан ҳастам, дар паҳлўи Ватане, ки маро ба оғўши худ гирифтааст, Ватане, ки маро қуввату илҳоми нав ба нав мебахшад.\n\nАз Ватани худ ифтихор менамоям. Ифтихор аз он дорам, ки Ватани манро ҷомеаи ҷаҳонӣ бо таклифоту пешниҳодоти сулҳовараш мешиносад. Ифтихор аз он дорам, ки Ватани ман Тоҷикистон ном дорад, Тоҷикистоне, ки мардуми он тоҷ ба сар буда, таърихи бузург дорад, мисли онро таърих ёд надорад. Ифтихор аз он дорам, ки тоҷикаму аз Тоҷикистони азиз ҳастам.  "
      },
      {
        "title": "Мазан бар сари нотавон дасти зӯр",
        "content": "Мазан бар сари нотавон дасти зур,\n\nКи рӯзе ба пояш дарафтӣ чу мӯр.\n\nҲар як инсон дар зиндагӣ бояд мулоҳизакор, боандеша ва мардумдӯст бошад. Ҳамеша кӯшиш намояд, то ба дигарон мададрасону маслиҳатчӣ ва ибрату дилбардор гардад. Зеро ҳамаи одамон новобаста аз зӯру тавон ва ақлу фаросаташон зодаҳои инсонанд. Шахсиятанду пеш аз ҳама дар назди худу атрофиён қадру қимате доранд. Даме болидаруҳанду дами дигар афсурда, фурсате далеру ҷасуранду даме нотавон, муддате соҳибиззатанду бо мурури замон ба мададу дастгирие эҳтиёҷ меоранд. Инсони комилро мебояд ақлу заковати бузурги хешро кор фармуда, нисбати фарзанди бузурги инсоният, зодаҳои модарони зору ғамхор, ки бо захмати зиёд ҳамчун шахсияти баркамол ба воя расидаанд, мулоҳизакор бошад. Якеро дорову дигареро нодор, якеро заифу дигареро пурқувват, якеро донову бархеро нодону номурод напиндорад. Ҳар як амалу кирдори худро дар тарозуи ақл баркашад, нисбати инсоният равона созад.\n\nАксарияти одамон дар ҳолати хашму ғазаб рафтору кирдорҳои ношоиста ба анҷом мерасонанд, ки худ аз он бехабар шуда мемонанд. Ғазаб ҳолатест, ки боиси ҳаракат кардани рӯҳи ҳайвонӣ шуда, аз сабаби шиддати он ақли инсон тира мегардад. Яъне пардаи сиёҳи хашм нури ақлро тира месозаду инсон гуфтору рафтори хешро идора карда наметавонад. Агар инсони хашмолударо ором насозанду оташи ғазабашро афрӯхтан гиранд, ӯ ба ҷинояти бузург, аз қабили зарбу лат ва куштор даст мезанад. Дигар тоифа одамон бо дӯстону наздикон аз ғояи хашму ғазаб суханони қабеҳ мегӯянду дағалона рафтор мекунанд. Баъд аз паст гаштани оташи хашму ғазаб аз кирдорҳои худ пушаймон мегарданд.\n\nДар ҳадиси набавӣ омадааст: «Ғазаб лаззати имонро мебарад, мисли сабр (алоэ), ки асалро фосид мекунад. Ба лаззати имон касе сарфаҳм меравад, ки қаҳр надошта бошад. Ба соҳиби ғазаб ширинии имон маълум нагардад»! Ғазаб оқибати хеле ногувор дорад. Хатто ба марг мерасонад. Мард ва паҳлавон он касест, ки дар ҳолати ғазаб худро идора карда метавонад.\n\nБале, мард он касест, ки аз рӯи таҳқиқ,\n\nКи чун хашм оядаш ботил нагӯяд.\n\nБоз касоне ҳастанд, ки аз рӯи кибру ғурур ва назарбаландӣ зурдастӣ мекунанд. Мардумони фақиру бечораро ҳеҷ шумурда, нисбати онон рафторҳои ношоиста менамоянд. Назарбаландӣ намуда, нотавонону нодоронро азият медиҳанд. Ин, албатта аз рӯи одамгарию поктинатӣ нест.\n\nИн гуна шахсон ҳатто наметавонанд дар сар андешаи онро оранд, ки ҳамаи инсонҳо дар зиндагӣ мирандаанд, чӣ дорову чӣ нодор, чӣ мағруру чӣ хоксор ва ҳамаи инсонҳо тамоми дороиву сарват ва назарбаландию авомфиребиашонро дар ҳамин дунёи равшану фарох гузошта мераванд. Андеша аз он намекунанд, ки нотавонеро азият медиҳанду фардо Худованди бузург ба ҳамаи амалҳои неку зишташон онҳоро ҷавоб мегардонад.\n\nИн ҳукми ғуруру хашм то чанд?\n\nҲаст аз ту бузургтар Худованд.\n\nЗиндагӣ корвонеро мемонад, ки бо ҳамаи каму костиҳо ва афсурдагиву ранҷуриҳо нигоҳ накарда, дар маҷрои худ равон аст. Онро ҳар замон навоварию дигаргунӣ ва беҳбудиву афзалиятҳост. Чунон ки дарёро ҳар замон об тозаву равон бошад. Инсон низ мавридҳое мешавад, ки дорову тавоно ва пурқудрату сарватманд аст, вале боз мешаванд лаҳзаҳое, ки тамоман афсурдаву нотавон ва нодору бебизоат мегарданд. Нест касе, ки як умр як ҳолату як рӯ ва як марому як ранг бошад. Ҳамеша бояд бар он андешид, ки дасти ёрӣ ба дармондагону афсурдагон дароз кард. Худро аз дигарон бузургтару давлатдор напиндошт.\n\nБисёр бояд кӯшид, то дар ҷомеа бо мардум якмаром зист. Аз мардумозорию дилозорӣ ва фитнаҷуӣ даст бояд кашид ва он чӣ ки ба худ писанд нест, бо дигарон низ раво надид.\n\nХулоса, нотавонону дармондагонро ҳар даму ҳар лаҳза дастгир мебояд буд, зеро бо мурури замон ҳамаи инсонҳо нотавону эҳтиёҷманд мегарданд, ки он амри тақдири азалист. Ҷаҳд бояд кард, то дар ҳама гуна лаҳзаҳо дастгири мардумони гуногун буд. Чӣ бо дӯстон, чӣ бо душманон ва дармондагону заифон мададрасон бояд буд.\n\nКам мабош аз дарахти сояфикан,\n\nҲар кӣ сангат занад самар бахшаш.\n\nАз садаф ёд гир нуқтаи ҳилм,\n\nОн кӣ сар бурадат, гуҳар бахшаш.  "
      },
      {
        "title": "Одамиро ақл ҷони дигар аст",
        "content": "Одамиро шуур тафовут кунонид. Он шууре, ки ба одамӣ қудрати дарк намуданро медиҳад, он шууре, ки ба одамӣ қудрати созиш намуданро бо ҳам медиҳад. Пас, ку он шууре, ки одамиро тафовут кунонид? Ку он шууре, ки одамиро бо ҳам созиш дод?. Хунрезиву харобкориҳо дар Шарқи наздику дар Афғонистон, аз бемориҳо фавтидану аз хунукназариҳо беэътиноӣ карданҳо ин аст магар маҳсули он шуури инсонӣ, маҳсули он ақли инсонӣ?\n\nУмед дорад одамӣ, умед дорад аз ғалабаи ақли одамӣ, умед дорад аз дастболошавии инсонӣ нисбат ба роҳи шайтон, ғалаба кардан аз болои нафси шайтонӣ, барқарор гардидани дўстиву баро-дарӣ. Умед дорад инсон аз ояндаи рахшон.\n\nЧун Худованд одамиро аз хок офарид ва ба тани беҷони ў бо як нафас ҷон ато намуд, инсон атса зад, ба ҳаракат омад. Худованд ба тамоми малоикону фариштагон амр намуд то онҳо ба инсон сари таъзим фуруд оранд, магар ҷузъ истиснои шайтон. Худованд шайтонро маҷбур намуд то он дар назди инсон сари саҷда фуруд орад. Шайтон дар иродаи худ истодагарӣ мекард ва гуфт: «Инсон аз хок офраида шудааст, ман бошам фариштаам, пас ман чигуна дар назди инсон, ки аз хок офарида шудааст сари таъзим фуруд орам?». Чун Худованд ин суханонро аз шайтон шунид онро аз биҳишт ронд. Пеш аз оне ки Худованд шайтонро аз биҳишт ронад шайтон ба Худованд муроҷиат намуд: «Ба ман рухсат деҳ то дар тани инсон ҷойгир шавам ва бубинем то чи андоза аст иродаи инсонӣ». Худованд ба шайтон иҷозат дод.\n\nАз ҳамон рўз инҷониб шайтон дар тани инсонӣ нуҳуфтааст то оне ўро аз роҳи ҳақ берун кунад. Лекин Худованд ба ҳар як инсон ақл ато намуд, то ў сиёҳро аз сафед фарқ кунад, кирдори худро дарк намояд ва нисбати он баҳо диҳад. Хубро аз бад фарқ намуда, оқибати онро пешбинӣ намояд. Лекин инсон хиёнат кард, хиёнат бар он неъмати бебаҳои ато намудаи Худованд. Яроқро ихтироъ намуд, то ҳамдигарро ба қатл расонанд, майл ба сухани қабеҳ кард, то шахси дигареро озор диҳад, аз роҳи ростӣ ба роҳи шайтони ворид гардид. Дар роҳи шайтонӣ инсон андеша аз он дорад, ки вай инсони замонавист ва чун инсони замонавист вай бояд ҳамин тавр рафтор намояд. Инсонӣ бехабар аз оне, ки бо ин амалаш ў барои худ подошеро муҳаё кардааст, ки ҳар кас оқати қабул кардани онро надорад.\n\nМагар инсон бо он неъмати ато намудаи Худованд, ки ақлаш ном карданд бузург аст? Магар он неъмати ато намудаи Худованд дар тани инсон ҷони дигар аст? Магар инсон бо он неъмати ато намудаи худованд кор мекарда бошад? Кирдори худро баҳодод мекарда бошад? На, инсон на ҳама вақт бо он неъмате, ки аз барояш Худованд арзонӣ намудааст амал мекунад. Ҳамдигарро озор медиҳад, аз пайи орзуву ҳаваси худ меравад. Магар ин аст он ҷони дигари тани ў? Нафси ў ғолиб аст бар ақли ў. Ў боло гузошт нафси худ аз раияти худ, аз манфиати давлати худ. Онро порааш ном ниҳоданд, ҷиноятҳои иқтисодӣ эътирофаш карданд. Он реша медавонад дар тамоми қишри хоҷагии халқ, реша медавонад дар тамоми самти ҳаёт. Ҷомеаро ба коми худ мекашад. Ку он неъмати бузурги ато намудаи Худованд? Ку он ақлу хирад? Ку он андешаву рафтор?\n\nТаҳқиру тўҳмат, кинаву адоват, ҷангу ҷидол. Магар ҳамаи ин аз пайи нафс нест? Магар ин ранҷу озори дигар нест? Магар ин пешаи шайтонӣ нест? Ку он ақл дар тани инсонӣ то тавонад шахсро аз ин ҷоҳилият, манманиҳои шайтонӣ раҳояш намояд, онро ба роҳи рост ҳидоят намояд. Одамиро аз роҳи баъд гардонад.  "
      },
      {
        "title": "Ростгӯйи камоли инсонист",
        "content": "Ростгӯӣ ва росткорӣ аз шумори он хислатҳои ҳамидаи инсонист, ки ба иродаву шуури ҳар кас вобаста аст. Касоне, ки умри худро дар фазои олами мунаввари ростгӯӣ ва росткорӣ масраф мекунанд, бешубҳа хушбахттарин шахсиятҳо мебошанд.\n\nРостӣ мисли ҳақиқат талх аст, лекин самараи он ширин аст. Шахсро меранҷонад, лекин ҳақиқатро ошкор мекунад. Душманро дур намуда, дўсти ҳақиқиро ошкор менамояд. Маҳз ана ҳамин суханони бофтаю сохтакорона ва маккоронаи Аҳриман буд, ки дар ду китфи Заҳҳок морон пайдо шуданд, маҳз ана ҳамин суханони бофтаю сохтакорона ва маккоронаи Аҳриман буд, ки Заҳҳок даҳҳо ҷавононро тўъмаи морони девсиришти худ кард. Маҳз ана ҳамин суханони бофтаю сохтакорона ва маккоронаи Аҳриман буд, ки даҳҳо падару модарон писарони худро аз даст доданд.\n\nСухани рост ва орӣ аз бофтаю дурӯғ ҳаргиз қимати худро гум намекунад ва баръакс, умри дурӯғ хеле кӯтоҳ ва сабаби ҳама бадбахтиҳост.\n\nАбулқосим Фирдавсӣ дар ин маврид гуфтааст:\n\nБузург он касе, к-ў ба гуфтори рост,\n\nЗабонро биёрост, каж-жӣ нахост.\n\nАгар хоҳӣ аз ҳар ду сар обрӯй,\n\nҲама ростӣ кун, ҳама рост гӯй!\n\nОре, ростӣ инсонро баобрӯй ва сарбаланд карда, миёни хосу ом маҳбуб мегардонад. Он нафароне, ки бо ростӣ сару кор доранд, ҳеҷ гоҳ боиси маломату озор набошанд.\n\nТаърих гувоҳ аст, ки ростӣ ҳамеша мисли Замину Осмон Хуршеду Моҳ ҷовидон аст. Ҳикмати гузаштагон барои ҳамагони мо дастур аст.\n\nРостонро баду бало нарасад,\n\nМарди каҷрав ба ҳеҷ ҷо нарасад.(Камолиддини Биноӣ)\n\nАгар хоҳӣ, ки ба ту осебе нарасад, дар байни одамон обрӯят барҷо бошад, корҳоят пешрав бошад, ба мақсади худ бирасӣ, ҳамеша ростқавл ва росткор бош! Маҳз ана ҳамон росгўиҳои Зоя Космодеянская буд, ки номи ўро дар таърих ҷовид гардонид. Маҳз ана ҳамон росгўиҳои Зоя Космодеянская буд, ки боиси ҳикмати немисҳо гардид. Мардонагиву поктинатии ў буд, ки ҳатто дар назди дор сухани дурўғро ба худ лоиқ надонист.\n\nҲама он ҳикматҳое, ки дар ин бора гуфта шудаанд, ба ҳақиқати зиндагӣ рост меоянд. Ростӣ чароғи олами тафаккури инсоният шинохта шудааст. Барҳақ Сайидои Насафӣ фармуда:\n\nРостиро набувад ҳеҷ заволе ба ҷаҳон,\n\nСарв агар хушк шавад, боз асо мегардад.\n\nДурӯғ, муқобили ростӣ, хислати ба даст, ки оташи хасму ғазабро фузун мекунад. Ба бадбахтиҳо боис мегардад. Бузургони адабиёт ин амали зишро мазаммат карда, моро таъкид мекунанд, ки аз он дар канор бошем.\n\nИлова бар гуфтаи ниёгон худи зиндагӣ низ чун мураббии сахтгир моро ба ростгӯӣ ҳидоят мекунад. Ашхоси ростгӯву ростқавл ҳамеша гули сари сабади маҳфилу чорабиниҳои дигаранд. Мардум онҳоро чун шахсиятҳои барӯманду беназир ва муаддаб парастиш мекунанд.\n\nШоҳбайти Саъдии Шерозӣ раҳгӯшаи зиндагии мост:\n\nТо роҳи рост тавонӣ расид дар мақсуд,\n\nТу рост бош, ки ҳар давлате, ки ҳаст турост.\n\nОре девори рост аз афтидан эмин аст. Пояи он аз ростӣ мустаҳкам буда, онро аз ҳар гуна газанд нигоҳ медорад. Зеро ростӣ дар ҳар давру замон пойбарҷо буду хоҳад монд.\n\nИмрӯз шахсоне ҳастанд, ки дар ҳар суханҳояшон гапҳои дурӯғ мегӯянд ва шахсоне низ ҳастанд, ки то андозае кӯшиш мекунад то аз ин феъли бади одамӣ рӯй гардонанд. Албатта ин гуна шахсҳо хеле каманд. Баъзан падару модаре ҳастанд, ки худ ба кӯдаконашон дурӯғгӯйиро меомӯзонанд, боре фикр намекунанд, ки барои ояндаи худи кӯдак зарари калоне меоваранд. Дар зиндагӣ ин гуна ҳодисаҳо бисёранд, вақте ки писар ё духтар шабҳо дер ба хона меояд, падару модар намедонанд, ки то ин муддат фарзанди ӯ ба чӣ корҳо машғул буд, ҳангоме, ки писар ё духтар ба корҳои нодаркору бадрафторона даст мезананд, ҳеҷ гоҳ ба падару модарашон рост намегӯянд. Барои ҳамаи ин падару модаронро мебояд, дар тарбияи фарзанд аҳамияти ҷиддӣ диҳанд!  "
      },
      {
        "title": "Рӯзи парчами миллӣ муборак!",
        "content": "Парчамҳо таърихи беш аз 3000 сола доранд. Аввалин парчамҳо дар Чин, Миср ва Эрони Қадим пайдо шудаанд. Дар Авесто дар бораи парчамҳои Бохтари Қадим ва дирафшҳои душманони он зикр шудааст. Парчаму дирафш вожаҳои асилу қадимаи тоҷикӣ, байрақ вожаи туркӣ, ливо ва алам вожаҳои арабӣ ҳастанд.\n\nДирафши коваёнӣ яке аз ривоятҳои машҳури тоҷик ва тамоми қавмҳои ориённажод аст, ки дар “Шоҳнома” – и безаволи Ҳаким Абулқосими Фирдавсӣ ба шакли достони назмӣ дароварда шудааст. Дирафши коваёнӣ парчами тамоми шоҳони ривоятӣ ва парчами давлатии Эрон дар аҳди Кушониён ва Сосониён буд. Он ба дасти арабҳои истилогар нобуд карда шуд.\n\nПарчами аввалини давлати Тоҷикистон парчами умумии ИҶШС буд. Конститутсияи соли 1924 – уми Иттиҳоди Шӯравӣ парчами сурхи дар кунҷи боло тасвири пукту дос ва дар болои он ситораи панҷгӯша доштаро қонунӣ гардонад. Моҳи феврали соли 1947 Президентиуми Шӯрои Олии Иттиҳоди Шӯравӣ қарор қабул намуда, ба ҷумҳуриҳои иттиҳод тавсия дод, ки парчамҳои давлатии ба парчами асосӣ шабеҳи худро қабул кунанд.\n\nПрачами давлатии Ҷумҳурии Тоҷикистон 24 ноябри соли 1992 аз ҷониби Шӯрои Олии Ҷумҳурии Тоҷикистон тасдиқ гардид ва бори нахуст Рӯзи Парчами давлатӣ дар кишвар 24 ноябри соли 2009 таҷлил карда шуд.\n\nПарчами давлатӣ аз матои росткунҷаи нафису зебои серангаи сурх, сафед ва сабз таркиб ёфтааст, ки ҳар ранг маънои мушаххасро ифода менамояд.\n\nРАНГИ СУРХ – мубориза барои озодӣ, шуҷоат ба мардонагӣ, рамзи истиқлолияти бадастомадаро ифода мекунад. Ранги сурх ҳаммаънои мисраи зебои Суруди миллӣ: “Зи дурии замонаҳо расидаем” мебошад. Шоир муборизаҳои халқи тоҷикро аз замонҳои қадим ба муқобили аҷнабиён барои ҳастии худ, муҳофизати маданият, анъанаҳои миллиро фаромӯш накардан тасвир менамояд.\n\nРАНГИ САФЕД – рамзи тозагӣ, покӣ, роҳи сафеди зиндагӣ, ояндаи дурахшони ҷумҳуриро ифода мекунад. Ниёгони мо одамонро ба покизагии виҷдон, адлу инсоф ҳидоят мекарданд. Инчунин ранги сафед рамзи хубию хушнудӣ низ мебошад.\n\nРАНГИ САБЗ – рамзи табиати сабзу ҳамешабаҳори мо, сарсабзию хуррамии кишварро тасвир мекунад. Ранги сабз – ранги баҳору деҳқонӣ мебошад. Мо мехоҳем, ки Тоҷикистони мо ҳамеша мисли баҳор сарсабзу хуррам бошад. Фақат бо меҳнати ҳалол мо метавонем кишвари маҳбуби худро обод созем. Ватанамонро ба ҷуз худи мо каси дигар обод намекунад. Бинобар, ин мо агар Ватанро дӯст дорем, бояд аз таҳти дил барои ободии он кӯшиш намоем.\n\nТОҶ – дар мобайни Парчами давлатии мо тоҷи ҳафтситорадор таҷассум ёфтааст, ки нишона аз тоҷдорию давлатдории сарбаландонаи тоҷикон аст. Тоҷ рамзи истиқлолияту озодии кишвар. Ҳафт ситора – рамзи ҳафт қабати осмон, ҳафт бародарон, ҳафт диёри таърихии Тоҷикистон – Суғду Хатлону Бадахшон, Ҳисору Рашту Зарафшон ва Вахши зарнисор аст.\n\nБо ибтикор ва иқдоми наҷиби Сарвари давлатамон мӯҳтарам Эмомалӣ Раҳмон бо муносибати 20 – солагии Истиқлолияти давлатии Ҷумҳурии Тоҷикистон дар пойтахти азизамон – шаҳри Душанбе бузургтарин Парчам, ки дар ҷаҳон беназир аст, гузошта шуд, ки баландии пояи он 165 метр, дарозии матоъ 60 метр ва бараш 30 метр буда, ба китоби “Рекордҳои Гиннес” ворид гардид. Майдоне, ки он ҷо Прачами бузургтарини мо ҷойгир аст “Боғи Парчами миллӣ” номгузорӣ шуд.\n\nПарчами давлатии Ҷумҳурии Тоҷикистон – рамзи соҳибистиқлолии Ватан, иттиҳоди вайроннашавандаи тамоми табақаҳои ҷомеа, дӯстиву баробарии халқҳои сокини давлати мо мебошад. Прачами давлатии мо, анъанаҳои таърихию фарҳангии чандинасраи тоҷиконро инъикос мекунад.\n\nЭҳтироми Парчами давлатӣ ва расидан ба қадри он аз ҷумлаи вазифаҳои ифтихорӣ ва қрази шаҳрвандии аҳли ҷамеаи мо ба ҳисоб меравад ва моро зарур аст, ки ҳисси ифтихор аз парафшонии он дар сиришту фитрати ҳар як шаҳрванди ватандӯсту меҳанпарасти кишвар доимо пойбарҷо бошад.\n\nИмрӯз касе, ки худро шаҳрванди Ҷумҳурии Тоҷикистон мешуморад, бояд ифтихор аз миллату давлати аҷдодӣ ва рамзҳо миллии Ватан дошта бошад ва ин муқаддастро чун гавҳараки чашм қадр кунад ва ҳифз намояд.  "
      },
      {
        "title": "Тавонгарӣ ба ҳунар аст на ба мол…",
        "content": "Ҳунар омўз, к-аз ҳунармандӣ,\n\nДаркушоӣ кунӣ, на дарбандӣ.\n\nНизомии Ганҷавӣ\n\nҲунар, қобилият, кордонӣ, касб, пеша фазилати инсонист, ки ҳамеша инсонро сарфарозу бахтиёр ме¬гардонад. Қадри ўро сад ба ҳазор мегардонад. Дар ин бобат ривояте ҳаст. Рўзе подшоҳе сайри мамлакати худ мекунад. Ҳангоми сайру гашт чашми ў ба хонадоне меафтад, ки дар он зебосанаме машғули кор буд. Баробари дидани ҳусну ҷамоли ў подшоҳ сад ба ҳазор ошиқи шайдои он духтар мегардад. Подшоҳ бо умеди дидори висоли он зебосанам хостгорҳои худро мефиристад. Духтар дар назди хостгорҳои подшоҳ шарт мегузорад, ки агар подшоҳ илова бар маснадаш ҳунаре дошта бошад, хоҳишаш болои дида, дар акси ҳол талабаш рад меша¬вад. Аз ин ҳолат подшоҳ воқиф гашта, аз шиддати дарди ишқ ноилоҷ ба касби қолинбофӣ майлу рағбат пайдо мекунад ва нозукии ин пешаро аз бар менамояд. Ниҳоят онҳо ба мурод расида, дар соҳили рўде фароғат мекунанд. Ногоҳ борони сел борида, дасти мавҷи саркаш онҳоро низ мебаранд, яъне ғарқ мешаванд. Навкарон духтарро зуд пайдо карда, дар ҷустуҷўи подшоҳ меафтанд, вале ин ҳолат тўл мекашад. Дух¬тар ба худ омада, амр медиҳад, ки тамоми бозорҳои қолинбофиро ҷўянд. Навкарони мутаҳайир бо тарҳи қолинҳо, ки шоҳ мебофт, ба ҷустуҷў мебароянд. Подшоҳро дар кишвари дигар марде аз об раҳо карда, муддате табобат мекунад. Баъди ошноӣ аз ҳунараш огоҳ гашта, коргоҳи қолиндўзӣ таъсис медиҳад ва маҳсулоти тайёрро ба бозор бурда, фоидаи хуб ба даст меорад. Хулоса, аз тарҳи қолинҳо манзили подшоҳро ёфта, ўро ба мамлакаташ меоранд. Подшоҳ ба хирадмандии зан қоил гашта, моҳияти ҳунармандиро дарк мекунад.\n\nОре, шахси ҳунарманд дар ҳама ҳолат ниёзи иҷтимоӣ, осудагии худро қонеъ мегардонад. Вобаста ба ин ҳатто дар ҳикмати мардум низ ҳунар мавқеи хосаеро ишғол намудааст. Ҳунармандро ҳама азизу гиромӣ медоранд. Хуш¬бахтиву комронӣ ва зебоиву шодмонӣ ҳама аз маҳсули дасти ҳунармандон сарчашма мегирад. Агар содда карда арз бикунем, ҳунар зиннати инсон аст.\n\nХушбахтона, дар ҷомеаи мо мардум ба ҳунару ҳунармандӣ аҳамияти ҷиддӣ медиҳанд. Бахусус, па¬дару модарон талош меварзанд то аз хурдӣ ба фарзандон ин ё он ҳунарро омўзанд. Роҳи ояндаи давлати соҳибистиқлоли мо низ ба нерўи ақлонӣ ва ҷисмонии ҷавонон мунаввар мегардад.\n\nҲунар сарчашмаи физояндаи давлату сармоя буда, дар ҳама вақт бо худи шахси ҳунарманд боқӣ хоҳанд монд. Зеро молу сарват хислати муваққатиро доро буда, ҳар лаҳза метавонад тўъмаи яғмогарон гардад. Лекин ҳунар аз ин офатҳо эмин буда, ҳаргиз тўъмаи яғмогарон буда наметавонад. Аз ин хотир соҳибҳунар ҳама вақт шахси комгор буда, андешаи хатари ҳунари худ надорад. Зеро ҳаким Абулқосим Фирдавсии Тўсӣ фармудааст:\n\nКуҷо беҳунар шуд асири ниёз,\n\nҲунарманд ҳар куҷо бувад сарфароз.\n\nМарди соҳибҳунар ҳама вақт дар байни аҳли ҷомеа соҳиби мавқеи худ буда, ҷойгузини ҳар маъракаҳост. Шахси беҳунар баръакс рондаи ҷамъият буда, ҳама шахсон кўшиш мекунанд аз шахси беҳунар дар канор бошанд. Аз ин ҷо шахси соҳибҳунар, ба андешаи шоири машҳур Бадридини Ҳилолӣ, азизи мардум аст:\n\nСоҳибҳунаре, ки ботамиз аст,\n\nДар дидаи мардумон азиз аст.\n\nМаҳз ана ҳамин ҳунару ҳунармандист, ки Турсун Ўлҷабоеву Энаҷон Бойматова барин шахсиятҳои маъруфро рўи кор оварда, номи онҳоро дар саҳифаи таърих нақш намудааст. Ана ҳамин ҳунару ҳунармандист, ки дар шароити ҳозира яке аз нерўгоҳҳои бузурги Тоҷикистон – Норак номи фарзанди барўманди халқи тоҷик Саидхўҷа Алихоҷаевро ба худ гирифтааст.\n\nҲунар чун мушк бувад, мушк кай ниҳон гардад?!\n\nШуғли инсон ганҷи бепоён аст. Ободӣ ва осудагии рўзгори мардумон аз касбу кори онҳо вобаста мебошад. Дар баробари ин қадри инсон на аз симу зари ў, балки аз касбу ҳунаре, ки ў дорад, вобаста аст. Зеро симу зари ў хатари нобудшавӣ дорад, лекин касбу ҳунараш мудом бо ҳамроҳии ў буда, касе онро аз худ карда наметавонад. Вақте ки шахс симу зари худро аз даст медиҳад, хоҳу нохоҳ қурбу манзалати хешро низ аз даст медиҳад ва мавқеи худро дар ҷомеа гум мекунад. Шахсе, ки соҳибҳунар асту касби пурифтихор дорад дар ҳама давру замон новобаста аз оне ки ў дорои симу зар аст ва ё не соҳибэҳтиром асту соҳибэҳтиром хоҳад боқӣ монд. Бинобар ин ҳар як фард бояд пешае дошта бошад, то дар зиндагӣ хору зор нагардад. Волотар аз ҳама чиз будани касбу ҳунарро Фирдавсии Тўсӣ дуруст тавсияф намуда, арзиши онро аз ҳама чиз боло медонад:\n\nҲунар беҳтар аз гаҳвари номдор,\n\nҲунармандонро гавҳар ояд ба кор.\n\nТуро бо ҳунар гавҳар асту хирад,\n\nРавонат ҳаме аз ту ромиш барад.\n\nҲунар зодаи дониш аст. Илму хирад ҷаҳонро рўшаниандоз мебошанд. Аз шахси донишманд ҳунарманди хуб мебарояд. Аз ин рў, касбу ҳунар ҳамчун зодаи илму дониш нурест дар торикии зулмот, ситораест дар осмон, ки ҳар касро ба сўи худ талқин менамояд. Даъват ба он мекунад, ки шахс умри худро беҳуда нагузаронад. Онро сарфи аз худ намудани касбу ҳунаре кунад, то дар оянда баҳри мардуми худ фоида, нафъе орад. Ба қавли Абулқосим Фирдавсии Тўсӣ:\n\nҲунар ҷўю бо пирӣ доно нишин,\n\nЧу хоҳӣ, ки ёбӣ зи бахтофарин.\n\nКасберо соҳиб шудан басо кори мушкил ва заҳматталаб мебошад. Ин раҳи умед пастиву баландиҳо, мушкилиҳои зиёде дорад, ки ҳар касро тоқати тай кардани он набошад. Шахси хирадманд дар ин ҷода устуворона қадам мезанад ва оқибат ба мақсади худ мерасад. Зеро чи хеле ки Сайидои Насафӣ қайд мекунад:\n\nҶўйи шир ояд бурун аз кўҳ баҳри кўҳкан,\n\nРўзии худ мекунад соҳибҳунар ҳосил зи санг.\n\nНафароне кам нестанд, ки бехабар аз гардиши фалак аз моли падар мефахранд ва дар омўзиши касбу ҳунар танбалӣ мекунанд. Чашмони онҳоро пардаи торик гирифтааст, ки роҳи раҳоӣ намеёбанд. Албатта оқибати он ҳеҷ аст. Дар ин хусус ҳаким Абдураҳмоин Ҷомӣ мефармояд:\n\nҲар писар, к-ў аз падар лофад, на аз фазлу ҳунар,\n\nФилмасал, гар дидаро мардум бувад, номардум аст.\n\nШохи бебар арчи бошад аз дарахти мевадор\n\nЧун наорад мева бор, андар шумори ҳезум аст.\n\nМуслиҳиддин Саъдии Шерозӣ ҳунарро чашмаи поянда ва давлати зоянда номидааст. Соҳибкасбони ҳунарманд дар дилу дидаи мардумон ҷой доранд ва ҳамеша онҳоро бо некӣ ёд мекунанд. Аз ин рў моро лозим аст, ки дар пайи омўзиши ҳунар шабонарўз заҳмат кашем:\n\nАйб аст, ки дар ҳунар накўшӣ,\n\nСад айб ба як ҳунар напўшӣ.\n\nСоҳибҳунаре, ки ботамиз аст,\n\nДар дидаи мардумон азиз аст.  "
      },
      {
        "title": "Таҳлили достони “Лайлӣ ва Маҷнун”",
        "content": "Адабиёти форс-тоҷик осмони паҳноварест, ки ситорагони дурахшони бешумор дорад. Бадриддин Ҳилолӣ дар ин осмони паҳновари илму адаб, яке аз он ситорагони дурахшонест, ки бо андешаҳои олӣ, нерӯи халлоқонаи сухан дар силсилаи суханварони бузург ҷой дорад.\n\nЧакидаҳои оташбору маънодори шоир бо ҷаззобияту зебоӣ, латофату ширинӣ ва малоҳату дилнишинӣ дили оламиёнро тасхир менамоянд.\n\nҲилолӣ аз камоли шеър дорад мансаби шоҳӣ,\n\nКи сӯзи Хусрав асту нозукиҳои Ҳасан бо ӯ.(Ҳилолӣ)\n\nМаснавиҳои “Шоҳу Дарвеш”, “Сифотулошиқин”, “Лайлӣ ва Маҷнун”ва ғазалҳои равону дилошӯбаш чун гулдастаҳои зебою хушбӯ боғи назму насри адабиёти форсу тоҷикро зеб медиҳанд.\n\nДостони “Лайлӣ ва Маҷнун”, ки онро нуқтаи баландтарини эҷодиёти шоир меноманд, охирин достони сегонаи Ҳилолист. Достони мазкур аз 1771 байт иборат буда, 34 бобро дар бар мегирад. Асоси достонро ишқи пурмоҷарои ду дилдода – Лайлӣ ва Маҷнун ташкил медиҳад.\n\nҲайати иштирокчиёни достони Ҳилолӣ аз рӯи теъдод зиёд аст, аммо асоситарин аз миёни онҳо ду нафар шинохта шудааст, ки яке Лайлӣ ва дигаре Маҷнун мебошад.\n\nЛайлӣ дар достон духтари боақл, соҳибҷамол, бовафо, нотарс ва қавиирода тасвир ёфтааст. Муҳаббати ӯ ба Маҷнун пок ва самимист. Лайлӣ нотарсу далер аст, ӯ ин нотарсию далерии худро баҳри муҳофизати ишқи покаш, баҳри амалӣ гардонидани нияту орзуҳои наҷибаш истифода мебарад. Ӯ ба Маҷнун хитоб карда мегӯяд, ки биё, аз байти ин ҷамъият ишқи покамонро гирифта меравем. Дунё васеъ аст, ба ҷое меравем, ки ғайри мо каси дигаре набошад:\n\nБархез, ки гум кунем роҳро,\n\nЧун бод ниҳем рӯ ба саҳро.\n\nБошем ба зери чархи даввор,\n\nҶое, ки таҳӣ бувад зи ағёр.\n\nСадоқату муҳаббати Лайлӣ нисбат ба Маҷнун чунон бузург аст, ки бо ҳар роҳу восита мехоҳад. Маҷнунро бинад. Лаҳзае бошад ҳам, бо ӯ сӯҳбат намояд.\n\nДар лаҳзаҳое, ки чунин хислатҳои Лайлӣ тасвир ёфтаанд, мо ӯро нисбати Маҷнун вафодор, садоқатманд мебинем, ки ин симои вайро пурраву барҷаста менамояд.\n\nДар симои Маҷнун мо ҷавони хирадманд, дурандеш, покниҳод ва ошиқи ҳақиқиро мебинем. Маҷнун низ ишқи пок дорад ва дар садоқат устувор аст. Ӯ ҳангоми дар хонаи падар зистанаш, ҳангоми ба зиёрати Каъба рафтанаш, ҳангоми дар дашту ҳомун гаштанаш лаҳзае ёди маҳбубаашро аз лавҳи хотир дур намекард:\n\nЁ раб, ки маро ба ғайри Лайлӣ,\n\nҲаргиз ба касе мабод майле!\n\nМайле, ки ба ӯст, беш бодо!\n\nҲар лаҳза фузун зи пеш бодо!\n\nЯке аз хислатҳои беҳтарини Маҷнун одамгарии ӯст. Дар яке аз лаҳзаҳои достон ба Маҷнун Навфал дасти мадад дароз мекунад. Ӯ аз болои қабилаи Лайлӣ ғалаба карда, Лайлиро назди Маҷнун меорад. Маҷнун имконият пайдо мекунад, ки бо дилдодааш ба мурод расад. Вале Маҷнун ин корро намекунад ва ба Навфол мегӯяд, ки то он даме, ки падару модари Лайлӣ ба тӯйи мо розигӣ намедиҳанд, ман бо маҳбубаам хонадор намешавам. Маҳз ҳамин рафтори хирадмандонаи ӯ қалби мисли санг сахти падару модар ва ҳамқабилагони Лайлиро ба ҳаракат овард ва онон барои хонадоршавии ҷавонон розигӣ доданд.\n\nМаҷнун аз ибтидо то интиҳои асар ҷавони вафодор, покниҳод, инсондӯст ва хирадманд тасвир ёфтааст.\n\nҲамин тавр, симоҳои Лайливу Маҷнун дар достон басо ҷолиб ва ибратомӯз тасвир ёфтаанд.  "
      },
      {
        "title": "Худписандӣ далели нодонист",
        "content": "Бузургии шахс ба фурўтаниву дониш, ақлу заковати инсон бошад на ба молу чоҳӣ ў. Аз ин хотир агар инсон чи қадаре, ки фурўтан бошад, пас ў ҳамон қадар боақлу дониш хоҳад буд. Дар ҳолати акс инсон худписандӣ пеша намуда, мисли паланг рўзе ба нокомӣ дучор хоҳад омад. Он инсоне, ки аз худ худписандиро дур намудааст, мисли санги вазнинест, ки онро об ҳаргиз натавонад аз ҷояш ҷунбонад. Чун санг сабук бошад об тавонад онро бо як осонӣ аз ҷо раҳонида бо худ бубарад.\n\nСанги вазнин, ки худ ҷоҳил нест, бозудӣ тўъмаи об нахоҳад гашт. Бузургон ҳикояҳои зиёде оиди худписанди гуфтаанд:\n\nОварданд, ки рўзе рўбоҳе бо паланге вомехўрад. Рўбоҳ аз дидани паланг дар ҳарос меафтад. Лекин, рўбоҳ сири худро бой намедиҳад ва роҳи халосиро аз он меҷўяд то оне ки ҷони худро аз чанголи паланг халос кунад. Ў баробари дидани паланг дар назди ў сари таъзим фуруд овард ва таърифи падари ў кард. Аз ин хуши паланг омада худро тавонотару донотар ҳис намуд, бехабар аз он ки худписандӣ нишони беақлист. Рўбоҳ, ки худ дар назди ҷарӣ нишаста буд, таърифу тавсифи падари паланг намуда гуфт: «Вақте ки падари Шумо дар ҳаёт буданд он кас ин ҷариро дар як мижа задан паси сар мекарданд». Паланг ин суханони рўбоҳ шунид ва гуфт: «Ин кори душвор нест, ман ҳам метавонам аз ин ҷарӣ парида гузарам». Паланг чунин гуфт ва аз ҷой бархост то ҷасурии худро исбот намояд. Лекин паланг ҳангоми ҷаҳидан аз ҷарӣ ба он тараф нарасида сарозер ба ҷарӣ афтода устухонҳояш майда – майда шуданд. Рўбоҳ бошад ба ҳоли паланг хандиду аз паси роҳи худ равон шуд.\n\nШахсони худписанд дар ҳаёт мисли як ситораи уфуқие мебошанд, ки як лаҳза падид омада дар як масофаи дур чашмак мезананд ва чи хеле ки падид омада буданд ҳамон хел ба гўшаи фаромўшӣ мераванд. Аз ин гуна шахсон дигар касе ёд намекунад. Шахсоне, ки бархилофи одамони худписанд фурўтаниро пешаи худ карданд, ба дуриҳои дур рафта, қуллаҳои нав ба нави зафарро фатҳ карданд, номи неки онҳо дар саҳифаи таърих бо ҳарфҳои заррин нақш бастанд. Номи неки ин гуна шахсонро ҳама бо як ҳурмату эҳтиром вирди забон меоранд ва онҳоро бо некӣ ёд мекунанд. Пас, дар ҳаёт бонагу ор шуд то мисли хўшаи пурбори гандум сар ба замин бошад ва аз тўъмаи парандагон эмин бошад. Дар ҳолати акс вай ба зуддӣ тўъмаи паррандагон гардида, аз хотираҳо зудуда хоҳад шуд. Бад-ин маънӣ оварданд: «Дарахти сафедор ва токи ангур дар паҳлўи ҳам мерўиданд. Рўзе дарахти сафедор, ки қомати рост дошт ба ҳоли ангур писханд зада гуфт:- Эй ангур! Ту ки қомати хамида дорӣ мисли кўзапуште сар ба замин ниҳодаӣ. Ман ки қомати росту мавзун дорам, мисли ту кўзапушт нестам, гирду атрофро тамошо мекунам, оламро тамошо мекунам.\n\nАз ин гуфтаҳои сафедор ангур чизе нагуфт ва мўҳри хомўшӣ ба лаб газид. Аз байн як рўз гузашт ва соҳиби хона, ки дар кунҷӣ ҳавлии худ иморате бунёд мекард, дарахти сафедорро аз бехаш бурида, дар он иморат истифода карданд. Токи ангур, ки худ қоматхамида буду ҳосил медод, бо худ тақдири сафедорро тақсим накард».\n\nАгар инсон то чӣ андоза бозаковат бошад вай худро аз худписандиву нодонӣ наҷот медиҳад. Дар ҳолати акс худро осон тўъмаи нафси худ мегардонад.  "
      },
      {
        "title": "Ҷаннат зери қудуми модарон аст!",
        "content": "Модар дар ҳаёти кас ҳама чиз аст: тасалло дар маълумию имдод-гарӣ, дар бадбахтӣ, қувва дар заифӣ, нур дар дили сиёҳӣ шаб. Хуло-са, вай чашмаи шафқат, саховат, муқаддимаи ҳаловату осоиш аст.\n\nМодар! Калимаест зебо ва шуниданаш гуворо. Калимаест, ки ҳатто аз зебоии гул нозанинтар аст. Вақте, ки мо ин калимаро ба забон мегирем, ба ҷаҳоне ворид мешавем – ҷаҳони меҳру шавқат, самимият, ҷаҳоне, ки дар он суру-ди «Алла» танинандоз аст. Дар дуньё гармтар аз меҳр, ширинтар аз шаҳду шакар, болотар аз тавоноиву қудрат, нармтар аз дили модар чизе нест.\n\nМодар! Бароям хуршеди анвару моҳу ахтарӣ, бароям бахту иқболи ва ёвару раҳбар низ ва ниҳоят, бароям чашмаи ҳаётӣ. Оре, ҳамаи ин зебоиву меҳрубониҳоят бароям сарчашмаи зиндагӣ, сарчашмаи хушкнашавандаи ҳаёт аст. Аё модар бо ин ҳама бузургӣ ман агар ман ризояти туро нагирам вориди ҷаннат мегашта бошам.\n\nМодар номи ту чунон бузургу муқаддас аст, ки ҳама бо ин ном мефахранду меболанд. Ҳар кас симои дилчаспу меҳрубононаи модарро мебинаду рўҳаш тоза мешавад ва мехоҳад равшании шоми модар, сарбаландии модар бошад. Шоире беҳуда нагуфтааст:\n\nҲамефахрад ҷаҳон бо номи модар,\n\nТамоми одамон бо номи модар.\n\nБа хуни дил, ки моро парваридаст,\n\nДар охир пухта гардад хоми модар.\n\nОре, модар ҳаст, ки туфайли ў дуньё ободу зебо аст. Ҷаҳон бояд бо модари ғамхору солору мо, бо суруди «Ал-ла»-и ў ки саршор аз меҳру муҳаббат аст, фахр кунад ва ҳамагон ўро, ки гули хушкнашавандаи ҳаёт аст, ҳурмату эҳтиром кунанд.\n\nДареғо, ки мо баъзан вақт ҳурмату эҳтироми модарро ба ҷо намеорем, нисбаташ беҳурматӣ мекунем. Дареғо, ки дар ҳаққи ў суханҳои қабеҳ мегўем. Дареғо, ки қарзи фарзандиамонро ба ҷо намеорем.\n\nҲеҷ аз ёдам намеравад, лаҳзае, ки маро сахт мутаасир карда буд. Ду бача байни худ хархаша доштанд, яке мо-дари дигареро бо алфози қабеҳ ҳақорат мекард. Дуюмӣ низ бо чунин суханҳо ҷавоб мегардонид. Ман бениҳоят мута-асир шудам ва ба онҳо гуфтам:- Эй бачаҳо, магар ранҷу заҳматҳои модарро намедонед? Охир модар, ки моро бо ноз мепарвараду роҳ рафта-ну сухан гуфтан меомўзонад дар хаққи ў ҳақорат кардан гуноҳест азим ва набахшиданӣ. Вале онҳо ба ин эътиборе намедоданд.- Эй азизон! Афсўс, ки хато кардед. Чӣ ҳоҷат аст алфози қабеҳ нисбат ба модар, ки моро ба дуньё меораду ба зиндагӣ раҳнамун месозад, меарзад сухане, ки мегўйӣ?. Албатта, на! Чуноне, ки Балзак мегўяд: «Монанди мо-дар касе роздон нест. Модару кўдакро риштаҳои пурасрор мепайванданд, ки туфайли он ҳар як ларзаи дили кўдак дар дили ў ҳарфе бештар меомўзад ва ҳар як пайкари кўдак ҳамчун ҳодисаи сурурбахши ҳаёташ эҳсос мешавад».\n\nМо бояд модари худро ҳурмату эҳтиром кунем ва ҳар панду андарзи ўро, ки болотару волотар аз симу зар аст, бигирем:\n\nҲар кӣ бошад соҳиби ақлу тамиз,\n\nМодарашро доимо дорад азиз.\n\nМодар барои мо ҳама чиз аст, ҳам нури басар, ҳам ҷону ҷигар, ҳам маънии рўзгор, ҳам равнақу барор, ҳам субҳи замон, ҳам ҳусни чаман ва тоҷи сар.\n\nХайру саховати замин аз саховати модарон, назокати дуньё аз назокати модарон аст. Барои ин барои ҳифзу ҳимояи модар тану ҷонро метавон фидо кард ва сари таъзим фуруд овард ва гуфт:\n\nМодар бо қадамҳои ту сар мемонам,\n\nҲар ҳарфи туро дуру гуҳар медонам.\n\nДар роҳи ҳаёт мушкиле пеш ояд,\n\nМан панди туро мушкилкушо медонам.  "
      },
      {
        "title": "Чароғи хона мегӯянд занро…",
        "content": "Зан агар оташ намешуд хом мемондем мо,\n\nНорасида бодае дар ҷом мемондем мо.\n\nМодар! Калимаест зебо ва шуниданаш гуворо. Калимаест, ки ҳатто аз зебоии гул нозанинтар аст. Вақте, ки мо ин калимаро ба забон мегирем, ба ҷаҳоне ворид мешавем – ҷаҳони меҳру шавқат, самимият, ҷаҳоне, ки дар он суруди «Алла» танинандоз аст. Дар дунё гармтар аз меҳр, ширинтар аз шаҳду шакар, болотар аз тавоноиву қудрат, нармтар аз дили модар чизе нест.\n\nМодар! Бароям хуршеди анвару моҳу ахтарӣ, бароям бахту иқболӣ ва ёвару раҳбар низ ва ниҳоят, бароям чашмаи ҳаётӣ. Оре, ҳамаи ин зебоиву меҳрубониҳоят бароям сарчашмаи зиндагӣ, сарчашмаи хушкнашавандаи ҳаёт аст. Модар номи ту чунон бузургу муқаддас аст, ки ҳама бо ин ном мефахранду меболанд. Дар оғўшат тамоми оламро фаромўш мекунанд. Худро мисли кўдаки навзод ҳис мекунанд. Мехоҳанд дар оғўши модар тамоми тахливу ширинии оламро фаромўш кунанд. Ҳар кас симои дилчаспу меҳрубонона модарро мебинаду рўҳаш тоза мешавад ва мехоҳад равшании шоми модар, сарбаландии модар бошад.\n\nДар ҳаққи бузургии зан шахсиятҳои номдор суханҳои зиёде гуфтанд. Пайғомбари ислом ҳазрати Муҳаммад (с) низ ба зан – модар баҳои баланд додааст: «Биҳишт зери қудуми модарон аст». Яъне аз ин суханҳо бармеояд, ки зан – модар барои гузаштаю имрўзу фардои ҳаёти инсонӣ хизматҳои арзандаю созанда кардаасту мекунад. Ў офаридаи ҳаёт аст. Нисбати ин ҷинси латиф ҳамеша ғамхору самимӣ будан, иззату эҳтироми занону модаронро ба ҷо овардан камоли хирадмандист.\n\nБале, зан модар чашмаи хушкнашавандаи ҳаёт, олиҳаи бемисли ҳусну зебоӣ, шахси ғамхору мушфиқ ва меҳрубон аст. Модар дар ҳаёти кас ҳама чиз аст: тасалло дар маълумию имдодгарӣ, дар бадбахтӣ, қувва дар заифӣ, нур дар дили сиёҳӣ шаб. Хулоса, вай чашмаи шафқат, саховат, муқаддимаи ҳаловату осоиш аст.\n\nЗанон ба нозукию латиф буданашон нигоҳ накарда, ниҳоят баномусу серғайратанд. Онҳо аз ўҳдаи бисёр корҳои вазнин мебароянд. Баробари мардон дар истеҳсолоти ҷамъиятӣ фаъолият мекунанд, баробари мардон қадам мениҳанд ва аз ҳама асосияш, насли инсонро ба дунё оварда, тарбия мекунанд. Бисёр занонро медонем, ки ба корнамоии худ ном баровардаанд. Ба мисли Валентина Терешкова, аввалин зани кайҳонавард, Индира Гандӣ, сардори давлати Ҳиндустон, Беназир Буҳутто, собиқ сарвазири Покистон, аз ҷумҳурии мо Зебуниссо Рустамова, чемпиони ҷаҳон оид ба камонкашӣ, Зебуниссо, шоира, Гулчеҳра Сулаймонова, Озод Аминзода, Гулрухсор Сафиева ва садҳо шоираҳои дигарро медонем, ки бо эҷодиёти баланди худ ба дилҳо роҳ ёфтаанд, чароғи хонадонро равшан нигоҳ медоранд, ба хонадон гармӣ ато мекунанд. Аз ин рў, зан нигаҳдорандаи чароғи равшани хонадон буда, бо ҳастии худ ҷаҳонеро мекушояд. Бинобар ин Ҳукумати Тоҷикистон нақшу мартабаи занонро ҳамеша баланд мебардорад. Онҳо дар ҳамаи сохторҳои идоракунии давлат фаъолона иштирок намуда, баробари мардон қадам мезананд. Онҳо дар ҳамаи корҳо фаъоланд. Ин гуфтаҳо шаҳодати онанд, ки занҳо бо ҳастии худ на танҳо чароғи хонадон ҳастанд, инчунин тақидрҷунбони дуньё низ ҳастанд. Онҳо бо як даст гаҳвора ва бо дасти дигар дуньёро меҷунбонанд.\n\nАз бузургии зан он чиз шаҳодат медиҳад, ки ҳар сол дар иди Занон сардори давлат Эмомалӣ Раҳмон ба бонувони ҷумҳурӣ вохўрӣ менамояд. Дар рўзи 8-уми март, яъне рўзи иди Занон онҳоро табрик менамояд. Бо Фармони махсуси Президенти Ҷумҳурии Тоҷикистон бошад соли 2009 рўзи 8-уми март ҳамчун рўзи модарон эълон карда шуд.\n\nХуб шуд, ки зан ба давлат ёр шуд.\n\nМамлакат аз дасти зан гулзор шуд.\n\nҲатто дар вақти Ҷанги Бузурги Ватанӣ занон – модарҳо ҷонашонро дар кафи даст гирифта ватанашонро ҳимоя намуданд. Аксарият занон дар ҷанг нақши ҳамшираи шавқатро иҷро менамуданд ва қаҳрамонҳои зиёде нишон доданд. Маҷрўҳонро аз дами марг наҷот доданд, бо лафзи ширини худ дили онҳоро ба зиндагӣ гарм намуда, умеди онҳоро ба фардои нек дубора зинда намуданд. Аз ин рў, гуфтанд:\n\nЗан – модари ман, модари ту, модари вай аст,\n\nЗан шарбати ҳар косаву шароби ҷон аст.  "
      },
      {
        "title": "Ҷаҳонро ба дониш тавон ёфтан",
        "content": "Дониш андар дил чароғи равшан аст,\n\nВ-аз ҳама бад бар тани ту ҷавшан аст.(Абўабдуллоҳ Рўдакӣ)\n\nҶаҳони муосир ниёз ба пешрафти илму техника дорад. Аҳолӣ дар курраи замин то рафт меафзояд, талаботи истеъмолӣ зиёд мегардад. Таъминоти аҳолӣ бо хўрока ба яке аз масъалаҳои муҳими рўз табдил ёфта истодааст. Ба замин хатарҳои азим, ба монанди офатҳои табиӣ (тўфон, обхезӣ, заминларза), гармшавии иқлим, афтиши ҷирмҳои осмонӣ таҳдид менамоянд. Пешрафти илмиву техникӣ дар ин ҷода то андозае моро барои раҳоӣ ёфтан кўмак мерасонанд.\n\nМашриқзаминро дар гузашта «гаҳвораи илм» мехонданд. Онҳоро ба ҷаҳониён Ибни Сино, Абўрайҳони Берунӣ, Умари Хайём ва дигар донишмандон муаррифӣ намудаанд. Кашфиёти ин олимони беҳамтои ҷаҳонӣ ҳазорсолаҳо арзиши худро аз даст намедиҳад.\n\nДар гузаштаи дур идеяи сохтани ҳавопаймову чархбол ва телевизион дар афсонаҳои мардумии мо акси худро дар шакли «гилеми паррон» ва «оинаи ҷаҳоннамо» ёфта буданд. Ғарбиён бар он ақидаанд, ки идеяи созандагӣ дар мо суръати барқро дорад, вале амали мо чун сангпушт ҳаракат менамояд. Барои ҷомаи амал пўшидани ин идеяҳо моро лозим меояд, ки илм омўзем ва ба ҷаҳони муосири техникӣ бипайвандем.\n\nЗамоне парвоз намудан, аз ҷойе ба ҷойи дигар садоро интиқол додан дастнорас менамуд. Одамон аз бемориҳои сабук ҷон медоданд. Роҳи яксоатаро моҳҳо тай менамуданд. Дар истеҳсолот қувваи зиёди корӣ истифода мегардид. Ҳоло ин мушкилот ҳама паси сар гаштаанд. Аз ин ҷой бо Амрико мустақиман гуфтугў менамоем, бозии футболро тамошо мекунем, тибби муосир дили одамро иваз менамояд, тайёраҳои навтарин дар яксоат то 800 километр роҳ мепаймоянд, кори садҳо нафарро дастгоҳе ба сомон мерасонад. Ҳамаи ин маҳсули омўзиши илм мебошад. Дастовардҳои илмӣ имкон медиҳанд, ки аз вазъи табии ситораву сайёраҳои системаи офтобӣ огоҳӣ пайдо намоем. Инсоният ба моҳ роҳ ёфт. Сафари кайҳонӣ барои ҳамагон ба нақша гирифта шудааст. Аз ин ҷо дониш, маърифат, илм, фарҳанг, ақл, хирад чароғи равшани олами фонист. Ин¬сон ба василаи он ҳар гуна мушкилотро ҳал менамояд ва ба рўйи худ дари бахту саодатро меку¬шояд. Дарки оламу одам, ҳаводиси мухталифи табиат, бадию некӣ, асрори фалак ба андозаи ақли инсон марбут аст. Ҳар қадар кас ба умқи ҳодисот бирасад, ҳамон қадар асрори дигаре зуҳур меё¬бад. Яъне дар ин олами бекарон ҳазорон асрор нуҳуфтааст, ки ҳар якеро бо заҳмати зиёд кашф ме¬кунанд. Бешубҳа, шахси донишманд бо зўри хирад дили кўҳро мешикофад, дар як соат роҳи даро¬зеро тай мекунад, дар фазо парвоз мекунад. Магар тайёра бофтаи хаёл нест?\n\nБале, бо мурури замон оинаи ҷаҳоннамо, мўъҷизаҳои парвозӣ аз олами хаёлот ба воқеият табдил ёфтаанд. Албатта, яку – якбора не, бо гузашти айём, дар натиҷаи донишандўзӣ ва амал. Ин¬сони донишманд дар гуфтору рафтор низ намуна аст. Ба ин маънӣ Фирдавсии Тўсӣ гуфта:\n\nКасе, к-ў ба дониш тавонгар бувад,\n\nЗи гуфтору кирдор беҳтар бувад.\n\nПешрафти тамоми ҷабҳаҳои рўзгор ба дониш вобаста аст. Ақли инсонӣ пайваста бозёфтҳои навро рўи кор оварда, заҳмати мардумро ба маротиб осон мекунад. Омўхтан бо амал судманд аст. Яъне дониши назарӣ ҳамон вақт комил аст, агар ба амал созгор гардад:\n\nИлм ба кор судманд бувад,\n\nИлми бекор пойбанд бувад.\n\nХулоса, нақши илму дониш дар инкишофу рушди саноат, кишоварзӣ, дар кушодани сирру асрори табиату коинот ва ҳал намудани муаммоҳои зиёд ниҳоят бузург аст. Ҷавонони мо бояд ҳамеша дониш андўзанд, то осудагии ҷомеаро таъмин намоянд. Аз ин рў, ҳар сокини Тоҷикистон сарфи назар аз ихтисосу синну сол вазифадор аст, ки барои фурўзон намудани чароғи ақл пайва¬ста омўзад. Тақозои ҷаҳони мутамаддин моро водор менамояд, ки сатҳи илму донишамонро боз ҳам тақвият бахшем. Байти пурмаънии Низоми Гаҷавӣ раҳнамои фардои дурахшони мост:\n\nДониш талабу бузургӣ омўз,\n\nТо беҳ нигаранд, рўзат аз рўз.  "
      },
      {
        "title": "Шарафи одамӣ аз илм аст",
        "content": "Инсон мисли ҳар як мавҷуди дигари худовандӣ пас аз арзи вуҷуд намудан давраи камолотро сипарӣ мекунад, камолоти ҷисмонӣ ва камолоти маънавӣ. Камолоти ҷисмонӣ хоси ҳама махлуқот аст. Вале камолоти маънавӣ бузургтарин неъмати илоҳист, ки ба инсон ҳадья шудааст. Зеро инсон дорои ақлу хирад аст ва тавассути хиради хеш ҷаҳонро бо тамоми мазоҳиру падидаҳои печдарпечу мухталифу пуртаззодаш доинста мегирад.\n\nИнсон ҳамчун хулосаи ҳастӣ аз замоне, ки худро мешиносад ба шинохту маърифати ҷаҳон оғоз мекунад.\n\nБарои кӯдаке, ки навакак забон кушодаву нахустин калимаҳоро ёд гирифтааст, ҳама чиз шигифтангезу ҳайратовар аст. Тулӯи хуршед, дурахшиши моҳу ситораҳо, осмони нилӣ, раъду барқ, ҳаракати васоити нақлиёт, хуласи калом ҳама чиз тозаву шавқангез ва пурсишзо мебошад. Саволҳои зиёде дар пардаи зеҳни кӯдак фурӯрез мешавад.Ӯ ба ҳар як пурсиш посух мехоҳад. Ба дигар сухан дар чунин ҳангоме барои кӯдак шинохту маърифати ҷаҳони перомун оғоз мегардад. Оҳиста – оҳиста волидайн, ки дар амри шинохту ошноии кӯдак ба падидаву рухдодҳои перомун ёварони мустақим буданд дар ин росто худро нотавон эҳсос мекунанд. Зеро шавқу ҳавас, кунҷковии кӯдак манбаву сарчашмаҳои нерӯмандеро тақозо мекунад. Ин аст, ки китоб, илм, маърифат ба кӯмак мешитобад.\n\nКўдак оҳиста оҳиста худ ба камол мерасад. Ба саволҳои худ ҷавоб пайдо мекунад. Аз паси ҷустуҷўи он мегардад. Асрори онро равшан мекунад. Барои худ саҳифаи нави ҳаёт – саҳифаи илмро мекушояд. Ин саҳифаи ҳаёти инсонӣ барои инсоният тазоди наверо ошкор мекунад. Ақлу хиради онро дучанд мегардонад. Барояш олами наву рангинеро боз менамояд. Қадри ўро дучанд мегардонад. Қадри ўро ҳамон илме дучанд мегардонад, ки Ю.А.Гагаринро машҳури ҷаҳон гардо-нида буд, ҳамон илме қадри ўро дучанд мегардонад, ки одамонро сазовори ҷоизаи Нобелӣ гардо-нида буд. Илме, ки бо китоб алоқам андии ногусастанӣ дорад. Китоб худ маҳсули хираду зеҳни ҷӯяндаи инсон аст. Ў ба хотири он, ки донишҳои андӯхта, андешаҳову афкори хешро ҳифз намояд, умр бахшаду ба ояндагони хеш интиқол диҳад, ҳарфу ҳиҷо эҷод намуд, сипас қоғаз офарид ва ба василаи он китоб сохтанро омӯхт.\n\nМисли ҳама ихтирооту офаридаҳои инсон ба гумони мо арзишмандтаринаш китоб аст. Маҳз тавассути сатрҳои бонизоми китобҳост, ки инсон бо пешгузаштагони худ мусоҳиб мегардад, садои онҳоро мешунавад, бо донигшу хиради эшон, бо мушкилоте, ки онҳоро гиребонгир будааст ошно мешавад. Аз он меомўзад, захираи маънавии худро ғанӣ меардонад.\n\nҲар қавму миллате ба андозаи пешинаи таърихии худ соҳибкасб аст. Мероси хаттие, ки аз ниёгони мо ба ёдгор монда, ниҳоят гаронсанг аст. Меросе, ки фарогири риштаҳои мухталифи илму дониш аст. Сарчашмаи зояндаи илму маърифат аст.\n\nМо насли ҷавон бояд ба ин ин ёдгории бузурги гузаштагони худ, ки онро илмаш ном бурдаанд, рўй оварем. Зеро қадру манзалати инсонӣ аз илми ў бошад. Беҳуда нест, ки Ибн Синои ҷавон дар синни нуздаҳсолагӣ бо табобати амир табибони дигарро, ки аз ў бузург буданд, маҷбур намуд ўро эътирофаш намоянд ва ҳатто аз ў омўзанд. Аз ин рў, он чиро, ки аз зеҳни пешиниёни мо дар саҳифоти китобҳо боқӣ мондааст биёмӯзем ва барои расидан ба ин ҳадаф лозим аст хубтару беҳтар алифбои ниёгонро фаро гирифта, рўй ба илму маърифат орем.\n\nРост аст, ки имрӯз инсоният аз нигоҳи фанниву техникӣ бо сурьати кайҳонӣ пешрафт мекунад. Риштаи информатика, соҳаи компютер бо тамоми зарфияташ дар матни зиндагии мо нуфуз мекунад. Ин боиси хурсандист. Вобаста ба ин мо бояд аз зиндагӣ, аз истифодаи комёбиҳои илмӣ қафо намонем. Аммо дар радифи ин ҳаргиз даст аз амалӣ намудани маҳсули илми худ дар амалия нагирем. Зеро илм чизест, ки такмили худро, пешрафти худро, инкишофи худро металабад.  "
      },
      {
        "title": "Шарму ҳаё зиннати инсон аст",
        "content": "Шарму ҳаё ҳусну зиннати инсон аст. Ҳар шахсе, ки бошарму ҳаёст ҳамеша аз хислати ҳамида, мисли фазлу дониш, заковат ва ҳунар, фарҳанг бархўрдор аст. Аслан ин қабил одамон фурўтану боҳиммат ва дуран¬дешу донишманд мешаванд. Фурўтаниву боҳимматӣ тоҷи сари шахси бошарму ҳаё буда, ба ҳусни ў ҳусни дигаре зам мекунад. Хусусан шарму ҳаё ба зебогии духтарон ҳусни дучанд ато намуда, онҳоро боз ҳам зеботару дилкаш месозанд. Аз ин рў, аз чеҳари шахсоне, ки ба худ фурўтаниву боҳимматиро пеша карданд, мудом нур меборанд. Нуре, ки онро ҳамчун нури адаб эътирофаш карданд. Нурест, ки шахсро аз ҳаргуна нокомиҳо нигоҳ медорад. Вобаста ба ин ингуна шахсон ба хубӣ медонанд, ки бузурге гуфта:\n\nМанманиҳо пешаи шайтон бувад,\n\nҲар кӣ худро кам занад, мард он бувад.\n\nБешубҳа, ҳар ҷо ки шарму ҳаё аст, манманиҳо нишонае набуда, пешрафту нумўъ ба назар мерасад. Аз ин хотир адаб, шарму ҳаё роҳнамоӣ зиндагӣ буда, онро ҳамчун чароғаки раҳнамо ба низоми муайян медарорад. Бинобар ин дар оилае, ки одоб бошад, шарму ҳаё бошад шодиву нишот низ ҳукм меронад. Дар ингуна хонадон мудом файзу барака ҳукм меронад. Нисбати ин хонадон шахсони дигар бо ҳавас менигаранд.\n\nАз ин андешаҳо чунин хулоса меояд, ки барои дарки моҳияти адаб, ки худ ифодагари шарму ҳаёст, худи зиндагӣ моро чун устоди сахтгир таълим медиҳад. Зиндагӣ ҷоме моро водор месозад андеша ва нигоҳи худро нисбати мароми зиндагӣ дигар кунем. Онро аз нуқтаи назари адаб, илму маърифат баҳодод намоем. Ҳар як ҳодисотро бо тарозуи ақл, адаб, шарму ҳаё баркашем. Дар ин маврид як шахси боадаб бар сад нафар беадаб пирўз меояд, мисли он ки торикии шабро нури рўз маҳв мекунад. Мисли оне ки равшании офтоб пардаи торикии шабро медарад.\n\nАдаб тоҷест аз нури илоҳӣ,\n\nБинеҳ бар сар, бирав ҳар ҷо, ки хоҳӣ.\n\nБузургони илму адаб ба ин масъала таваҷҷўҳи хоса зоҳир намуда, адабро ганҷи қиммат ва шарафу иқбол ба қалам додаанд, ки ин бешубҳа сарчашмаи шарму ҳаёи инсонӣ ба шумор меравад. Ҳикмати Абулқосим Фирдавсӣ далели андешаи болост:\n\nАдаб беҳтар аз ганҷи Қорун бувад,\n\nФузунтар аз мулки Фаридун бувад.\n\nМутассифона дар шароити кунунӣ на ҳама наврасону ҷавонон бошарму ҳаёанд. Хусусан ҷавондухтарон аз доираи одобу ахлоқ кайҳо берун шуда шарму ҳаёи шарқиёнаи худро фаромўш кардаанд. Аз даҳони онҳо шахс суханҳои қабеҳро шунида нисбати онҳо нафрат пайдо мекунад. Нафрат ба оне ки сарчашмаи ҳусну ҷамол, зебоиву латофат ба сарчашмаи бадбахтиҳо, фисқу фуҷур табдил ёфтааст. Шумораи ҷинояту ҷинояткорӣ дар байни ҷавонон, кўдакону наврасон, ҷавондухтарон рўз ба рўз афзуда истодааст, ки ин ба ҳастии миллат хатари ҷиддиро эҷод мекунад. Ғайр аз ин вақтҳои охир теъдоди ҷавононе, ки дорои сатҳи пасти одоби ҳамида ҳастанд ба маротиб афзуда истодааст. Дар кўчаю хиёбонҳо бо овози баланд ҳарф мезананд, ҳамдигарро ҳақорат мекунанд, гўё ин суханон суханони муқаррарии онҳо бошад. Ин амали бемавқеъ ба манфиати ҷомеаи навину демократӣ нест. Аз ин хотир, ҳамагони мо вазифадорем, ки наврасонро дар рўҳияи одобу ахлоқи ҳамида тарбия намуда, завқ ва қобилияти зеҳнии онҳоро такмил диҳем. Дар ҳар ҷомеа ва оилае, ки адаб дар назари аввал бошад, осудагию хушбахтӣ ва камолоту пешрафт бештар мегардад. Барои ин са¬раввал бояд худи мо муаддаб бошем, то тавонем дигаронро ба дунёи зебоӣ, ки моломоли адаб, шарму ҳаёст ҳидоят намоем. Ҳикмати Абдураҳмони Ҷомӣ матлаби моро равшан мекунад:\n\nБоядат аввал адаб андўхтан,\n\nПас дигар касро адаб омўхтан.  "
      },
      {
        "title": "Ифтихорам аз ватан дорем.",
        "content": "Тоҷикистон, меҳри покат дар дилу ҷони ман аст,\n\nОфтоби шӯълапошат соя бар сад гулшан аст.\n\nМеҳри поки мардумат меҳри бузурги модарон,\n\nМардуми меҳмоннавозат фахри даврони ман аст.\n\nТоҷикистон кишвари бузургест, ки саропо меҳрофарину дилнишин, бузургмардуму дилфиреб аст. Меҳри бузурги ин сарзамин ҳар як инсони асилро дар дилу дар ҷон аст. Сарзамини дилфиреб аст, макони бузургони хирад, оқилону фарзонагон ва шӯҳратмандони шӯҳратёр аз қабили Турсунзодаву Миршакар, Лоиқи роздону нуқтафаҳм ва амсоли ин садҳо нафар бузургон, ки оламиён васфашон мекунанд. Тоҷикистон макони бузургону сарзамини фарҳангдӯстон аст.\n\nОн сарзаминест, ки бо ҳамаи бузургиҳояш мардуми Вахшу Хатлон, Ҳисору Варзоб, Кӯлобу Бадахшону Ленинобод барин мавзеъҳои бузургу номдорро Ватан аст. Ватане, ки чун модари азиз дӯсташ медоранду эҳтиром мекунанд. Тоҷикистони бузург имрӯз дарахти пурсамареро мемонад, ки шохаҳои пурқуввату бузургаш сояафкани ҳар гулу гиёҳи арзандаи ӯст ва меваҳои рангину лазизаш мардуми бонангу номӯс ва бодонишу баори он машҳури дунё гаштаанд. Дар байни дигар давлатҳо имрӯз Тоҷикистон бо боигариҳои зиёду пурарзишаш, аз қабили пахта, гандум, об, ангишт, тилло, нуқра ва амсоли ин шӯҳратёр аст.\n\nКӯҳҳои зарфишонаш кони зар,\n\nСарвату тиллои он машҳури даҳр.\n\nПахтаи бишкуфтааш рамзи ҳаёт,Гандумаш нони ҳама аҳли башар.\n\nРавшан аст, ки Тоҷикистон кишвари пурганҷу пурэъҷоз ва пурсарвату бой аз захираҳои табиист. Илова бар ин НБО-ҳои машҳури он, ба мисли Варзобу Нораку Роғун бо иқтидори бузургашон ҳосилкунандаи қувваи бузурги барқианд, ки ақли бинандаро мафтун мегардонанд.\n\nИншоотҳои бузурги ин кишвари азиз дар ҳар гӯшаву канори он тақвиятдиҳандаю далели ҳамаи гуфтаҳои болоанд. Ба ақидаи Бозор Собир:\n\nТоҷикистон, Тоҷикистон.\n\nМекунам шукри каму бисёри my,\n\nМекунам шукрона аз озарму аз озори my.\n\nАз my ман сарват намехоҳам, Ватан ҳастӣ бас аст,\n\nБо хасу хорат баробар зиндагӣ кардан бас аст.\n\nОре, дар кадом ҳолат дар кадом сатҳу пояе, ки набошад, Тоҷикистон муқаддасоти арзандаи миллати тоҷик дониста мешавад.\n\nИмрӯз чун як Тоҷикистонии кӯчак бо ифтихори бузург гуфта метавонам, ки давлати пуриқтидор, ки замоне дар тасарруфи давлатҳои иттиҳод ҷой дошт, мустақил, демократӣ, дунявӣ, ҳуқуқбунёд ва комилҳуқук аст. Онро марди бузургу дарёдил ва ҷаҳондидаву кордон Эмомалӣ Раҳмон роҳбарӣ мекунад. Бо заҳмати гарону ранҷи беандозаи ин марди хирад Тоҷикистон яктост. Қисматҳо надорад, якрангу якмаром аст. Мардуми соҳибхиради ин сарзамин аз хурд то бузург якдигарро эҳтирому эътироф мекунанд, чунки қавми як миллат, як мазҳаб ва як нажоданд. Имрӯз Тоҷикистони азизи мо дар айни шукуфтанҳост ва рӯз то рӯз шӯҳратманду шӯҳратёр гашта истодааст.\n\nИмрӯз марду зани ин сарзамин дар талоши илму адаб, фарҳангу маърифат ва кору фаъолиятанд. Дастовардҳои бузурги Истиқлоли кишвар ба онон қуввату мадор, тавоноӣ бахшида, онҳоро ба пешравиҳои бузург ноил гардонд. Имрӯз Тоҷикистон гулистони бехадду канор, маркази нуру маърифат, чаманистони дунёи орзуст. Имрӯз тоҷикон чун миллати номдор, шӯҳратманду ҷаҳонгард, маърифатдӯсту тавоноянд.\n\nХулоса, сари таъзим меорам ба ҳар як обу хоку гулу гиёҳу мардуми бузурги ин сарзамин ва бешубҳа, меболам аз он, ки ман низ як шахси кӯчаку мехрпарвари ин сарзамини афсонавиам. Тоҷикаму чун миллати баруманд ифтихор дар ҷаҳон дорам. Насли поки Оли Сомонаму дар дил маъхази бузурги миллати тоҷик, меҳру муҳаббат, покдиливу самимият ва ору номуси бузургро мепарварам.  "
      },
      {
        "title": "Иҷлосияи тақдирсоз",
        "content": "Иҷлосияи ХVI Шўрои Олӣ, ки моҳи ноябри соли 1992 дар шаҳри бос-тонии Хўҷанд баргузор шуд, ба ташкили давлату ҳукумати нави Тоҷикистон замина гузошт.\n\nЭмомалӣ Раҳмон\n\nБо пароканда шудани сохтори муқтадири собиқ ва заиф гаштани сутунҳои ҳокимият дар Ҷумҳурии Тоҷикистон муд дате вазъи носолим ва низоми дохилӣ ба миён омада, ба хоҷагии халқ хисороти зиёд ворид сохт.\n\nҲазорон нафар ҳамватанони мо аз манзили истиқоматӣ маҳрум гашта, қисмате қурбони  ин фоҷиаи миллӣ гардиданд. Новобаста ба ин, халқи тоҷик ба субҳи умед эътиод дошта, сафедии шабро интизор шуд ва билохир бо афкори тоза дари саодатро бикшод:\n\nАз но умедиҳо басе умед аст,\n\nПоени шаби сиёҳ сафед аст,\n\nДар таърихи миллати тоҷик ин фоҷиаи гарон чун саҳифаи фаромўш-нашуданӣ ва ҳузнангез сабт шудааст, то ояндагонро сабақи зиндагӣ бошад.\n\nБешубҳа Иҷлосияи 16-уми Шўрои Олии Ҷумҳури Тоҷикистон фазои нави сиёсӣ, буда дар таърихи миллати тоҷик саҳифаи наверо боз на-муд. Маҳз ҳамин Иҷлосияи тақдирсоз бақои миллатро таъин намуда, дастгоҳи нави давлатиро, ки омили пешрафту тараққиёти ҷомеа мебо-шад, рўи кор овард.\n\nПрезиденти Ҷуҳурии Тоҷикистон, мўҳтарам Эмомалӣ Раҳмон ҳанўз соли 1993 нақш ва мавқеи Иҷлосияро ба сифати рўйдодӣ сарнавиштсози миллат муайян намуд, зеро он дар кишвар гардиши кулиеро ба вуҷуд овард.\n\nДар Иҷлосияи фавқ ба раиси Шўрои Олии Ҷумҳурии Тоҷикистон ваколати сардори давлат дода шуд. Ба ўҳдаи Сардори давлат таъмини ҳуқуқ ва озодиҳои шаҳрвандон, Конститутсия ва Қонунҳои ҶТ вогузор гардид.\n\nХулоса, давлати навтаъсисе, ки ба миён омад, фаъоли яти худро аз Ошти миллӣ, халъи силоҳ, авф, баргардонидани гурезагон, таъмини ҳуқуқи инсон ибтидо бахшид.\n\nСиёсати хирадмандонаи Сарвари давлат назми ҷомеаро ба вуҷуд оварда,марудмро ба ояндаи дуррахшон бовар кунонид.\n\nВоқеан, донаи умед ба тарофату файзи борони Оштии миллӣ дар дили ҳар як сокини кишвар сабзид.\n\nБа ҳар коре, ки ҳиммат бастагардад,\n\nАгар хоре бувад,гулдаста гардад.\n\nҲар сол истиқлолияти Давлатии Ҷумҳурии Тоҷикистон дар фазои ором, мутанад сурат мегирад. Ҳама пешрафту нумўи давлати феълии тоҷикон аз файзу баракти Иҷлосияи 16-уми Шўрои Олии Ҷумҳурии Тоҷикистон сарашма мегирад. Зеро маҳз ҳамин Иҷлосия чун субҳи босафо бар шоми миллат ғоиб омада, ба хушбахтии мардум заминаи мусоид фароҳам овард. Ва барои дигар сокинони манотиқи гуногуни кишварро ба дурандешиву бунёдкори ҳидоят намуд.\n\nХуллас,ҳар рўзе, ки сипарӣ мешавад, барои мо як навъ аз худкунии асосҳои давлату давлатдории муосир ва гузаштан ба ҷомеи демокра-тиву дунявиро талқин мекунад. Вазифаҳои ҳар фарди ҷомеа аз он иборат аст, ки баҳри оромии кулл ва ҳмфзи сарватҳои Тоҷикистони азиз саҳми худро гзорад. Шодию нишот, бахти баланди одамон ба воситаи дўстиву рафоқат пайдо мегардад ва баръакс, душманӣ ба рў-зи сахту гарони мардум боис мегардад. Барҳақ, устод Мирзо Тур-сунзода фармудааст:\n\nОдамон аз дўсти ёбанд бахт,\n\nДушманӣ орад ба марду рўзи сахт.  "
      },
      {
        "title": "Касби ман - ифтихори ман",
        "content": "Айб аст, ки дар хунар на кушй,\n\nСад айб ба як хунар накушй.\n\nСохибхунаре, ки ботамиз аст.\n\nДар дидаи мардумон азиз аст.\n\nОре, хар як инсон бояд дар зиндагй хамеша бар он чахд намояд, ки сохибаклу сохибхирад ба воя бирасад. Байни дустону наздикон обрую эътибор ва манзалату кимат дошта бошад. Мухити ихотакарда уро пазируфта эхтиромашро ба чо оранд. Лекин ин нишонахои бузург барои инсон ба осонй муяссар намешаванд. Барои ба даст овардани обру машаккати зиёд лозим меояд. Барои сохибкасб гаштан бисёр мебояд омухт. Барои ифтихорманд гаштан худ бояд кони ақлу заковат ва мардонагиву далерй буд. Сохибақл бояд буд, то пешаи дурустеро интихоб намуда, тавассути мехнати бузург обру пойдор кард.\n\nШахсияти баркамол ва озодфикр хануз аз овони хурдй дар худ фикри интихоби пешаи асосиро мепарварад. Ин акидаи бузург хар инсонро аз аввал бояд дар дилаш бедор гардад. Зеро равшании хар як руз аз огози сахари он маълум мегардад. Интихоби касб низ пешаи худододист, ки табиатан дар дили кас пайдо мегардад.\n\nХар касеро бахри коре сохтанд,\n\nМехри онро дар дилаш андохтанд.\n\nИнтихоби касб бояд дар кас бо як фикри дурандешонаву чиддй ва тахаммулпазир пайдо гардад, зеро барои омухтану сохибкасб гаштан машаккатхои зиёд пеш меоянд. Барои омухтани касб хамаи он машаккату азиятхоро пурбардор будан лозим аст. Шахсони сабуксору бетааммул наметавонанд сохибкасб гарданд.\n\nСабуксарон дар интихоби касб сахт азият мекашанд, зеро ба машаккату захмати зиёд тобовар бошанд. Ин аст, ки дар хаёт на хар кас сохибкасб буда метавонад.\n\nАммо шахсияти пурбардор ва барнодил ба хеч гуна душворй нигох накарда, хунар меомузад ва пешаи худро интихоб   карда,   хар   лахзаи   хаёташро   бахри   касби пуршарафи худ дарег надошта мехнат мекунад. Мегуянд, ки мехнат одамро аз се хокистари бузург мерахонад: дармондагй, фиск ва эхтиёч». Агар кас пешаи дуруст интихоб карда мехнат намояд. пас у хамеша хама гуна дар ту ранчро низ аз сари худ дур карда метавонад. Илова бар ин пешаи дурусту пурмахсул ва хунари воло чун давлати поянда ва чашмаи афзоянда ба кас танхо ва танхо давлат, хушбахтй ва ободиву нур меорад.\n\nАлбатта. хунарвар ва сохибкасб хамеша сохибиззат аст, зеро захмати бепоёнаш хамеша ба хонадонаш сарбаландй меорад. Сарбаландии хар як кавм натичаи мехнату машаққати худи уст. Ифтихори хар як сохибкасб мояи ранчи пурмахсули уст, ки осон ба даст наомада. Бахри хар як ободи ва бурдбории зиёд мехнати халол мебояд.\n\nБе дарду ранч ганч муяссар намешавад,\n\nМузд он гирифт чони бародар, ки кор кард.\n\nИн  чо музд ба  маънои саховату бурдборй ва обруву манзалати бузург аст, ки танхо тавассути мехнату интнхоби пешаи пуршараф омада.\n\nХулоса, умр барои инсои танхо як бор муяссар мегардад. Танхо илм омухту амали бузург намуд. Пешаи дуруст интихоб карду ифтихор пайдо намуд, то умри азиз ройгону сарсон нагзарад:\n\nУмре, ки бахо бувад гаронаш,\n\nБо хар баду нек магзаронаш.\n\nДар коргахе чунин дилафруз,\n\nКоре куну петае биомуз.\n\nИнтихоби пешаи дурусту манфиатбахш  тамоми умр ба инсон хушию сурур, рузгори осоишта ва хони обод меорад. Сохибкасбон хамеша сохибиззатанд. Ифтихори бузург танхо аз хунари воло ва касби пуршараф ба даст меояд.  "
      },
      {
        "title": "Қадри модар",
        "content": "Як шаба он ранҷ, ки модар кашид,\n\nБо ду ҷаҳон нататавон баркашид. \n\n«Двр ду ҷаҳон он надид рўи хуш»,\n\nТеғаи нигаҳ  ҳар ки ба  рўяш кашид.\n\nМодар қиматтарин неъмати рўи дунё, сарчашмаи муҳабатти  бека-нор,чашма мусаффо ва махзани ганҷи фарзанд, ҳимматбиаландтарин шахси башарият аст. Маҳз меҳри бепоён ва навозиши гарми модар моро ба оламу одам ошно сохтааст. Заҳмати шабонарўзӣ,бедорхобӣ пурбардории ў танҳо ба худаш хос буда, касро ба ҳайрат меорад. Мо канори модар бо олами рангини кўдакӣ ба воя мерасему аз ў дарси одамгарию ватан дўстиро меомўзем. Канори модар худ биҳишти ав-валини ҳаёти мост. Ба зери болини кўдак гузоштани китоб ё муқадасоти дигар, рамзи худро дорад. Модар мехоҳад, ки тифлаш бе нуқс сабзида, мададгори даврони пирӣ гардад:\n\nОре, модар мисли замин танҳо ва яктост. Ба маъни Лоиқ гуфтааст:\n\nТу монанди замин танҳоӣ, модар,\n\nТу монанди замин яктоӣ, модар.\n\nИнсон баъд аз раҳо гаштан аз оғўши гарми модар қимати ўро дарк мекунад. Зеро мисли канори модар биҳиштосо маони дигаре нест. Барҳақ шоир фармудааст:\n\nТифлию домони модар хуш биҳиште будааст,\n\nЧун ба пои худ равон гаштем, саргардон шудем.\n\nМодар дар ҳама ҳолат чӣ ҳозру ғоиб   \n\nПайваста дар ёди фарзанд аст.Оромиву сиҳатӣ ва хушгуфтории фарзандро дида меболад. Аҷаб дунёи рангину зебо дорад, модар…\n\nМутаассифона, на ҳама вақт мо ба иззати ин ганҷи бебаҳо расида метавонем. Гоҳ дар  дарёи пуршўри ҷавонӣ\n\nИшқу ҳавас заврақ мерогему модарро  фаромўш месозем. Аммо баъд аз  кирдори худ пушацмон гашта,ўро намеёбем. Аз  даст рафтани модар барои фарзан фоҷиаи хеле гарон аст:\n\nМодар модар каси бе ҳимат бошад,\n\nДидори шарафи ў ғанимат  бошад.\n\nАз махзани панди он бигирад арзонӣ,\n\nФардо чи кунӣ, ки ганҷи қимит бошад.\n\nБешубҳа,такя дар паҳлўи модар,хоб\n\nДар зонуи модар шоҳбайти китоби\n\nХотираҳои  зиндагист:\n\nТакя дар паҳлўи модарҷон,ғанимат\n\nБудааст,\n\nХоб дар зонуи модарҷон,  ғанимат\n\nБудааст.\n\nОре, давлати фазанд модар аст. Образи ин шахсияти нотакрор дар адабиёт мақоми хоса дорад. Шоирону адибони олам симои воқеии ўро бо сухан нишон дода, номашро то Моҳ баровардаанд. Модар ба чунин қадрдонӣ сазовор аст.Зиндагӣ худ шеър аст, ки ба аллаи модар ибтидо гирифта, бо номи он хотима меёбад. Анна ҳамин бузургию шаҳомати ўро ба назар гирифта модарро тимсоли Ватан медонанд. Ҳар фарзанде, ки қимати модарро донад, бо дуояш хушбахту шўҳратёр мегардад. Дасти дуои модар калиди дари хушбахтии мост:\n\nСад ҷону дил фидои як мудаои модар,\n\nФатҳу кушоиш орад дасти дуои модар.\n\nҲама олим\n\nОну шоирон, ҳунармандону косибон парвардаи боғи муаттари дунёи ҳавасҳои модаранд. Аз ин рў, ҳар кас бояд қадри ин ганҷи бебаҳоро донад. Байти зебои Лоиқ чароғи равшани олами гуфтори мост:\n\nАз савту зи шўрат гар бар фалак\n\nЗанам сар,\n\nТаъзим мекунам боз дар пеши\n\nПои модар.\n\nЗиҳӣ, модар, бо чунин қудрату матонат, эҳсону ҷасорат ва меҳру садо-қати беканор,ки бузургони олам пешат сар фуруд меоранд.  "
      },
      {
        "title": "Меҳри Ватан",
        "content": "Ба рохи Ватан чон фидо мекунем,\n\nВатан хар чй гуяд, адо мекунем.\n\nВатан, зодгох, калимаи зебо ва хучастае аст, ки бо шуниданаш хонаву дар, гахвора ва модар пеши назар меояд.\n\nПедагоги машхур Сухомлинский В.А. мазмуни мафхуми «Ватан»-ро одилона ба мафхумхои «Инсон», «Маънои зиндагй», «Мехнат», «Карз», «Оила», «Забони модарй», «Мухити табиат», «Садокат» алокаманд мекунад.\n\nБале, Ватан сарнавишту кисмати хар як инсон, модарй мушфику мехрубон аст. Агар модарй аслй моро ба дунё оварда бошад, Ватан ба сарамон дасти навозишкорона гузошта, ба¬рой идомаи зиндагии рангин огуш кушодааст.\n\nХалки точик аз шумори он миллатхоест, ки марзу буми худро хеле дуст медорад ва барои хастии он чоннисорй мекунад. Кахрамоинхои Темурмалику Шерак. Деваштичу Восеь далели гуфтахои болост. Шоири шинохтаи точик Лоик Шералй ибтидои Ватанро аз гахвора ва шири поки модар донистааст:\n\nВатан cap мешавад аз гохвора,\n\nЗи шири поку аз пистони модар,\n\nВатан cap мешавад аз он тавора,\n\nКи онро сохта дастони модар.\n\nВатан бехбудию беэфузии мост,\n\nВатан хушномию фирузии мост.\n\nДар олам чанд мукаддасоти ягона ва такрорнашавандае мавчуд acт, ки Модару Ватан низ ба он шомил мегарданд. Х,исси ватандустй 6а дарачае расидааст, ки хокашро аз тахги Сулаймон ва хорашро аз лолаву райхон хуштар медонанд:\n\nХоки Ваган аз гахги Сулаймон хуштар,\n\nХори Ваган аз лолаву райхон хуштар.\n\nАз ин байти пурмазмун чунин андеша бармеояд. ки Baтан ифтихор. шаьну шараф, ноёбтарин неъмат, сарвати бебахост, ки онро ба хеч ганче наметавон иваз намуд.\n\nОромиву шукух ва шукуфоии Ватан ба масьулияги хар як сокини он вобаста acт Aгар Ватан орому осуда буда, дар са¬росарй он cyлху субо хукмрон бошад, нозу неъмат фаровон гаштаа, мухаббати мардум меафзояд. Дар он чое. ки пояхои маьнавиёт ycтувop набошанд, акси ин хол ба миён меояд.Myxaббат  ба Ватан асосан дар давраи кудаки зохир шуда, минбаьд ташакул мсёбад. Инсон ба хар зарра хоку хар Kaтpa оби Baтан ончунон дил мебандад, ки бе он\n\nНаметавонад хушбахту бахтиёр бошад. Х,иссиёти ватандустй ин худ садо¬кат  ба Ватан, саъю кушиши ба нафъи вай xизмат кардан мебошад.\n\nМаънии калимаи Ватан дар ашъори шоирон мавкеи хосса дорад. Хаким Фирдавсй дар «Шохнома»-и безаволи худ, ки саршори идеяи ватандусти ва адолатхохис хифзи Вата нро аз бахои чон болотар гузошта гуфтааст:\n\nХама cap ба cap тан ба куштан дихем.\n\nАз он бех, ки кишвар ба душман дихем.\n\nДар ашъори Хабиб Юсуфй Ватан ба таври мушаххас ва образнок тасвир ёфтааст. Ватан барои у хамчун хонаи умед ва бахшандаи бахту саодат, модари азизу мехрубон мебошад:\n\nВатанро бинозам, маро дар канор,\n\nЧу модар гирифту намуд бахтиёр...\n\nМурод аз офаридани образи ватандустона дар адабиёти олам бешубха, бедор кардани хисси ифтихори миллй ва мухаббат ба марзу буми ачдодист.\n\nВале вазифаи мо танхо аз Ватан ва бузургони миллат ифтихор кардан набуда, ба корнамой ва чонфидоии нав, кашфи падидахои нодир вобаста аст. Агар хамаи мо аз олами расму русум ва анъанахои милливу башарй бахраманд гардем, ватани сохибистиклоли мо низ ба шумори давлатхои тараккикарда ва мутамаддин ворид хохад гашт. Шукуфоии Ватан ба масъулиятшиносй ва некандешии мо вобаста аст:\n\nХ,иммат агар химати мардон шавад,\n\nМур тавонад, ки Сулаймон шавад.  "
      },
      {
        "title": "Мирзо Турсунзода - мунодии сулҳ",
        "content": "Ба хотири шоири бузург, Мирзо Турсунзода, ки роҳи моро дар адабиёт бо нури илҳом ва эъҷозӣ сухан мунаввар кардааст, сари таъзим фуруд меорам.\n\nЧингиз Айтматов,\n\nНависандаи бузурги қирғиз.\n\nШоири халқии Тоҷикистон Мирзо Турсунзода фаъолияти меҳнатии худро аз матбуот, аниқтараш аз рўзномаи «Ҷавонони Тоҷикистон» оғоз намуда, баъдан дар театр, иттифоқи нависандагон ва дигар сохторҳои давлатӣ пурмаҳсул кор кардааст. Устод Турсунзода аз соли 1946 то охири умр ба сифати раиси Иттифоқи нависандагони Тоҷикистон кор карда, дар ташаккули адабиёт нақши назаррас дорад. Даҳҳо эҷодкорони ҷавон бо маслиҳату раҳнамоии мавсуф аз як зина ба зинаи дигари адабиёт қадам зада, ба қуллаи мурод расидаанд. Барҳақ шоири халқии Тоҷикистон Мўъмин Қаноатдар ситоиши устод Турсунзода гуфтааст.\n\nБарои ҳурмати мўи сафедаш,\n\nКи ҳар тораш чу як роҳи сафед аст.\n\nБарои дил, дили оинавараш,\n\nКи аз чашму нигоҳи ў пади даст…\n\nҚасам ҷону виҷдони ҷавонам:\n\nАгар дар шеър қутби нав кушоям,\n\nАз он ҳар субҳ чун ахтар бароям,\n\nБа пеши пои ў такъзим намоям.\n\nМеҳрномаи Мўъмин Қаноат далели одамият ва бузургии Мирзо Тур-сунзода мебошад.\n\nМаҷмўаи нахустини ў «Байрақи Зафар» соли 1932 аз чоп баро-мад. Баъдан соли 1937 аввалин достони Турсунзода «Хазон ва баҳор» ба табъ расид, аз сами-мияту ҳиссиёти баланд, забони соддаву равон, образҳои аниқу айёнӣ, навоварӣ дар шаклу маз-мун гувоҳи дод.\n\nДар солҳои Ҷанги Бузуги Ватанӣ мавзўи ватандўстӣ дар ашъори Турсунзода боз ҳам вусъат ёфта, андешаҳои меҳандўстии шоир дар навиштаҳои «Хайр, модари азиз», «Баҳодурии тоҷик», «Ҳамшираҳо», «Роҳи оҳан», «Ба ҷанг» баръало намудор гашт.\n\nКалонтарин асари М.Турсунзода достони «Писари Ватан» мебошад. Мавзўи достони иштироки фарзан-дони тоҷик дар Ҷанги Бузурги Ватанӣ ва мубозаи фаъолонаи он-ҳо бар зидди фашистонро фаро мегирад. Қарамонҳои асосии ДОС-тон Қодир, Саодат, Микола, Ма-рина ҳамчун фарзандони фидокору вафодори Ватан аз худ маҳорати беҳамто нишон дода, образи халқро ба вуҷуд овардаанд.\n\nАсарҳои мансуру мазмуни Мирзо Турсунзода «Мамлакати тиллоӣ», «Води Ҳисор», «Қисcаи Ҳиндус-тон» «Ман аз шарқи озод»\n\n«Ҳасани аробакаш», «Садои Осиё» «Чароғи абадӣ», «Ҷони ширин»,  «Аз Ганг то Кремл» бо фарогирии муҳимтарин масъалаҳои ҷомеа мисли гулҳои муаттар ба боғи адабиёти ҷаҳонӣ накҳати тозае зам карда, эътибори ўро миёни адибони номдор зиёд гардонид.\n\nТасвири робрази модар, бонувон низ дар эҷожиёти шоир травшан ба назар мерасад. Ба андешаи ў баробарҳуқуқи марду зан ва иш-тироки фаъоли бонувон дар кори давлатӣ омили асосии пешрафти мамлакт аст. Дар ин бора хеле хуб фармудааст:\n\nХуб шуд, ки зан ба давлат ёр шуд,\n\nМамлакт аз дасти зан гулзор шуд.\n\nЗа нагар оташ намешуд, хом мемон-\n\nДем мо,\n\nНорасида бодае дар ҷом мемондем мо\n\nХизматҳои содиқонаи ин шоири бузурги миллатро хақи тоҷик ҳеҷ гоҳ фарому наҳоҳад кард, . Ҳамин аст, к ибо фармони Президенти Ҷ.Т\n\nЭ. Раҳон 7-уми майи соли 2001 ба шоири халқии Тоҷикстон М.Турсунзода унвони олии Қаҳрамони Тоҷикстон дода шудааст.\n\nХалқи тоҷик хидматҳои содиқонаи ин фарзанди барўмади худро қадр намуда, донишгоҳ, шаҳр ва кўчаву хиёбонҳоро ба номи ў гузоштааст.  "
      },
      {
        "title": "«Модарнома» - и Лоиқ",
        "content": "Сад ҷону дил фидои як муддаои модар\n\nФатҳу кушоиш орад дасти дуои модар.\n\nМодар ноёбтарин неъмати дунё, сарманшаи муҳаббати беканор ва азизтарин шахсияти башар аст. Меҳри бепоён ва навозишҳои гарми ў фонуси хаёли мост. Канори модар дабистони кудакии инсон аст.\n\nШояд ҳамин бшад, ки абармандони олам, шоҳон, шоирон ва олимон машҳури сайёра назди хидмати модар сари таъзим фуруд овардаанд. Шоири тавонои миллат Лоиқ Шералӣ дар радифи ҳикмати аркони сухан модарро ба Заамин офаридаи табиат монанд карда, бо як илҳоми шоирона гуфтааст:\n\nТу монанди Заамин танҳоӣ модар,\n\nТу монанди Заамин яктоӣ модар.\n\nПайдост,ки орифону фозилон, косибону олимон парвардаи боғи муаттари дунёи ҳавасҳои модаранд. Аз ин рў, донистани қадру манзалати модар вазифаи муқаддаси мост.\n\nУстод Лоиқ тамоми ҳастии худ, нуфузу эътибор  ва шукофоии гулҳои бочғи ашъорашро ба мавҷудияти модар нисбат дода, пеши ин ганҷи бебаҳо таъзим мекунад:\n\nАз сатвату зи шўхрат гар ба фалак\n\nЗанам сар,\n\nТаъзим мекунам боз ба пеши пои\n\nМодар.\n\nКору амал ва ҳавасу симои модари тоҷик дар шеъи Лоиқ бо як нозукии шоирона хеле таъсирбахшу хотирмон зоҳир мегардад.\n\nШоир симои модари тоҷикро аз кунҷи сандалӣ ба мушоҳида гирифта, ҷомадўзӣ ва армоншикании ўро дар тўйи фарзанд моҳирона ва тоҷикона  ба риштаи назм кашидааст:\n\nБа кунҷи сандалӣ биншаста шабҳо\n\nМодари пирам,\n\nТу шояд ҷомаи домодӣ медўзӣ ба сад\n\nНият,\n\nРўзи тўй дида дар қади манн,\n\nБишкани армон,\n\nБубинӣ то ба ранги нав, ба ҳусни\n\nНав ҷавоният.\n\nШоир носипосӣ нисбати модарро носавоб пиндошта, аз амали ноҷои иддае изҳори норизоӣ мекунам. Дар ин маврид фармудааст:\n\nХири бар он касонам, к-аз хештан\n\nРизоянд,\n\nЯк бор ношунида ҳарфи ризои модар.\n\nУстод Лоиқ дар васфи модар шеърҳои алоҳидае низ доранд, ба мисли «Ба модарам», «Модар», «Муноҷот ба модар», «Насиҳати модар», «Домони модар», «Модари бечора», «Суруди модар», ки дар маҷмўаи «Дасти дуои модар» ҷамъ омадаанд, ҳамчун оина симои модари тоҷик ро инъикос мекунанд.\n\nХулоса, модар дар нигоҳи ин шоири шаҳир шабеҳи Вата наст. Щўҳрату шаҳомати он дар !Модарнома»-и Лоиқ хеле мўъҷазу табиӣ ба назар мерасад. Барои устод Лоиқ Модар ва Ватан давлати азим ва ягона маҳсуб меёбад. Дар ин маврид хеле хуб гуфтааст:\n\nЁрон ҳама ҷо, вале Ватан дар як ҷост,\n\nҲар санги Ватан мисоли ҳайкал зебост.\n\nОлам ҳама ҷо азиз, лекин бар ин.\n\nМодар яктост, Тоҷикистон яктост.  "
      },
      {
        "title": "Муқаддасоти миллӣ",
        "content": "Дар олам халқу миллатҳои зиёде мавҷуд аст. Ҳар миллат дорои за-бон, хат, рамзҳои ба худ хос ва расмуанъанаҳои гуногун мебошад.\n\nХушбахтона, халқи тоҷик дар ҳама давру замон ҳастии худро ба воси-таи забони шево нигоҳ дошта, бо сеҳри қалами аркони суханаш дили аҳли фарҳанги сайёраро тасхир намудааст.\n\nИстиқлолият давраи нави эҳёи тамадуни халқи тоҷик ба шумор мера-вад. Миллат тавассути даврони мустақилият бод арки амиқ ватандо-рӣ бо эъмори давлати дунявӣ ва демократӣ иқдом намуд.6-уми ноябри соли 1994 бори нахуст Конститутсияи Ҷумҳурии Тоҷи-кистон бо раъйпурсии умумихалқӣ аз ҷониби мардум қабул гардид. Ин шиносномаи миллат роҳи рушди минбаъдаи давлати Тоҷикистонро муайян намуда, ҳуқуқу озодиҳои шаҳрвандонро кафолат дод. Аъди таъсиси Ҳукумати воҳид рамзҳои давлатии Ҷумҳурии Тоҷикистон тасдиқ карда шуданд.\n\nТоҷикистони соҳибистиқлол соҳиби  Пачам, Нишон, Суруди миллӣ гардид. Ин ҳодисаи фараҳбахшро халқи тоҷик бо ризоияти том истиқбол намуд.\n\nЗабон ва пули миллӣ низ мисли рамзҳои давлатӣ ҳамчун муқаддасоти миллӣ шинохта мешаванд. Имрўз забони давлатии Ҷумҳурии Тоҷикистон забони тоҷикӣ буда, воҳиди пули мамлакат Сомонист. Ифтихор аз муқаддасоти миллӣ ва эҳтироми он вазифаи ҳар сокини Тоҷикистони азиз аст.\n\nСуруди миллии Ҷумҳурии Тоҷикистон ба қалами шоири халқии Тоҷикистон Гуназар Келдӣ мансуб буда, орзуву ормони ин миллати куҳанбунёдро фаро мегирад. Оҳанги Суруди Миллӣ маҳсули заҳмати Сулаймон Юдаков аст. Шоир Гулназар бо арки баланди масъулият дар иншои ин матн саҳми муассир дорад. Моҳияти асосии Суруи Миллӣ дар маънии фарох ва калимаву ибораҳои тоҷиконаи он аст.Банду басти ҳиҷо. Калима ва ибораҳо ҳпмто надорад. Иннак, банди авали онро ба ёд меорем:\n\nДиёри арҷманди мо,\n\nБа бахти мо сари азизи ту баланд\n\nБод,\n\nСаодати ту, давлати ту, бегазанг\n\nБод.\n\nЗи дурии замонаҳо расидаем,\n\nРасидаем,\n\nБа зери парчами ту саф кашидаем,\n\nКашидаем,\n\nЗинда бош, эй Ватан,\n\nТоҷикистони озоди манн!\n\nМавзўи муқаддасоти миллат дар эҷодиёти шоирони тоҷик мавқеи хоса дорад. Доир ба гиромидошти он навиштаҳои зиёде рўи кор омада, саҳифаи даврони Истиқлолияти мамлактро зиннат доданд.\n\nШоир Парчами Тоҷикистонро бахти миллат ва монанди Шамси мунир ба қалам додааст:\n\nПарчами Тоҷикистон,\n\nЧун бахт ёвари мост.\n\nХуршедсон ҳамеша,\n\nТобанда бар сари мост.\n\nМуқаддасоти миллӣ аз ҳастии ҳар як милати соҳиб тамаддун олам гувоҳ гувоҳӣ медиҳад.  "
      },
      {
        "title": "Оғӯши модар - биҳишти инсон.",
        "content": "Як шаба он ранҷ, ки модар кашид,\n\nБо ду ҷаҳонаш натавон баркашид.\n\nМодар  қиматтарин неъмати дунё, сарчашмаи мухаббати бекарон, химматбаландтарин шахси башарият аст. Маҳз  меҳри  бепоён ва навозиши гарми модар моро ба оламу одам ошно сохтааст. Заҳмати шабонарўзӣ, бедорхобӣ, пурбардории  ў танҳо ба худаш хос буда, касро ба ҳайрат меорад. Мо дар канори модар бо олами рангини кўдакӣ ба воя мерасему аз  ў дарси одамгарию ватандўстиро меомўзем. Канори  модар худ мактаби аввалини  ҳаёти мост. Ба зери болини кўдак гузоштани  китоб ё муқаддасоти дигар, рамзи худро дорад. Модар мехоҳад, ки тифлаш бенуқс сабзида, мададгори даврони пирии ў гардад. Оре, модар мисли замин танҳо ва яктост. Ба ин маънӣ шодравон Лоиқ хуб ҳам фармудааст:\n\nТу монанди замин танҳоӣ, модар,\n\nТу монанди замин яктоӣ, модар.\n\nИнсон баъд аз раҳо гаштан аз оғӯши гарми модар қимати  ўро хубтар дарк мекунад. Зеро баҳри  фарзанд мисли канори модар биҳиштосо  макони дигаре нест. Барҳақ, шоир  фармудааст:\n\nТифлию домони модар хуш биҳиште будааст,\n\nТо ба пои худ равон гаштем, саргардон шудем.\n\nМодар дар ҳама ҳолат, чӣ ҳозиру чӣ дар ғоиб пайваста дар ёди фарзанд аст. Оромиву сиҳатӣ ва хушгуфтории фарзандро дида, аз шодӣ меболад. Аҷаб дунёи рангину зебо ва беназир дорад, модар…\n\nМутаассифона, на ҳама вақт мо ба қадри ин ганҷи нодир мерасему иззату эҳтиромашро ба ҷо меорем. Ҳолатҳое мешаванд, ки  дар дарёи пуршўри ҷавонӣ ва ишқу ҳавас  заврақ меронему модарро бо он ҳама дилсўзию мушфиқиаш, бо он ҳама меҳру муҳаббаташ ба коми фаромўшӣ  месупорем ва гоҳҳо , баҳраш раво медорем. Аммо баъд, аз кирдор ва рафтори хеш пушаймон мешавем, ки кайҳо дер шудаасту дигар ўро пайдо карда наметавонем. Моро тарк гуфтани модар дар ин дунёи бевафо фоҷиаи хеле гарон аст:\n\nМодар, модар, каси баҳиммат бошад,\n\nДидори шарифи ў ғанимат бошад.\n\nАз махзани панди он бигир арзонӣ,\n\nФардо чӣ кунӣ, ки ганҷи қимат бошад.\n\nҶои шакку шубҳа нест, ки такя дар паҳлўи модар ва хоб дар рўйи зонуи модар беҳтарин  лаҳзаи умри мо буду  ҳаст:\n\nТакя дар паҳлўи модарҷон, ғанимат будааст,\n\nХоб дар зонуи модарҷон, ғанимат будааст.\n\nОре, давлати фарзанд модар аст. Образи ин шахсияти нотакрор дар адабиёт мақоми  хоса касб кардааст. Пайғамбарону анбиё ва шуаро симои воқеии ўро дар сухан нишон дода, номашро то ба фалак баровардаанду дар наздаш сари таъзим фуруд овардаанд. Дар ҳадиси Расули акрам (с) омадааст: «Ҷаннат дар зери қудуми модарон аст». Шоири тавоно ва сӯфии беназир Шайх Аттор ин ҳадисро дар пироҳани назм пешкаши хонандагон қарор додааст:\n\nҶаннат, ки ризои мо дар он аст,\n\nДар зери қудуми модарон аст.\n\nБe\n\nУҳобот, модар ба чунин қадрдонӣ сазовор аст. Зиндагии мо худ каломи мавзун аст, ки бо аллаи модар ибтидо гирифта, бо номи мубораки он ҳусни анҷом мепазирад. Ана ҳамин бузургию шаҳомати  ўро ба назар гирифта модарро тимсоли Ватан медонанд.  Ҳар фарзанде, ки қимати модарро донад, бо дуояш  сарсабзу хушбахт ва шўҳратёр мегардад:\n\nСад ҷону дил фидои як муддаои модар,\n\nФатҳу кушоиш орад дасти дуои модар.\n\nХира бар он касонам к-аз хештан ризоянд,\n\nЯк бор ношунида  ҳарфи ризои модар…\n\nҲама  пайғамбарону анбиё, олимону шоирон, ҳунармандону косибон парвардаи боғи  муаттари дунёи ҳавасҳои модаранд. Аз ин рў, ҳар кас бояд қадри ин ганҷи бебаҳоро донад. Байти зебои устод Лоиқ чароғи равшани олами гуфтори мост:…Аз сарвату зи шўҳрат гар бар фалак занам  сар,\n\nТаъзим мекунам боз дар пеши пои модар бедорам.  Зиҳӣ,  модарам, ки бо ҷону дил  дўсташ медорам. Зиҳӣ, модар!.\n\nЗиҳӣ, модарам. Зиҳӣ, давлати Овозадорам  "
      },
      {
        "title": "Одоби сухангӯӣ",
        "content": "Бо сухан мардум омадааст падид,\n\nБо сухан ҷони ӯ расад ба ҷинон.\n\nСухан ганҷинаи бузургест, ки баробари аз забон падид омаданаш чун дурри гарон ва ҷилобахши шунавандаро ба худ ҷалб менамояд. Хоҳ ҷолиб бошад, хоҳ не. Сухан тиреро мемонад, ки баробари аз камон ҷастан метавонад касеро ё чизеро ҳалок созад. Сухан нӯшдорӯеро мемонад, ки беморонро қуввату мадор, ҳастию тавон ва нерӯю ҷон ва солимонро ақлу ҳӯш ва заковату ибрат мебахшад. Беҳуда нагуфтаанд:\n\nБеҳтарин гавҳари ганҷинаи ҳастӣ сухан аст, \n\nГар сухан ҷон набувад, мурда чаро хомӯш аст.\n\nСухан аст, ки ҳаёт пойдор аст. Сухан аст, ки кас ҳушдор аст. Сухан аст, ки аблаҳонро оқилу оқилонро аллома мегардонад. Сухан ҷавҳари хираду сирати гӯяндаро таҷассумгар аст, зеро тавассути сухангӯии кас доираи васеи фикронии гӯянда маълум мегардад.\n\nПайдост, ки сухан метавонад бо мазмуни баланду шуниданиаш иттифоқро барпо созад ё метавонад иттифоқи бунёду бузургро пароканда созад. Як сухани хуб таҷассумгари сад роз аст ва гӯяндаи он иброзкунандаи розҳои бузургу ҷолиб. На ҳар сухан метавонад писанди шунавандаи оқилу фарзона бигардад. Сухан метавонад аблаҳеро аз кори носазое дур гардонад. На ҳар сухангӯй метавонад дили хуфтаро бедор ва ақли хастаро ҳушёр созад. Бузурге гуфта:\n\n«Ай инсон! Сухане гӯй, ки маъшуқаҳо Лайлӣ шаванду ошиқон Маҷнун, ақлҳои хуфта бедор шаванду дилҳои мурда ҷондор. Сухане гӯй, ки таҷассумгари некӣ бошад. Одамонро якҷо кунад, на ҷудо, ба зиндагӣ фаро хонад, на ба марг. Сухане гӯй, ки болу пари Симурғ дошта бошаду макону замонҳоро тай кунад. Сухане гӯй, ки қудрати Илоҳӣ дошта бошаду хирадро дил ва дилро хирад созад. Ҷоно, агар ин ҳамаро натавонӣ, хомӯш бош ва ҳарфе мазан».\n\nНашавад тӯтӣ сухангӯй, чу суханпардоз аст,\n\nПур бувад нукта басе, з-он ба яке пур роз аст.\n\nҲама кӯшанд ба ибрози яке маъние,\n\nМаьнӣ овар ба сухан, в-арна ҳама барбод аст.\n\nКаломи инсоният беҳтарин ва қимматтарин алфози нуҳуфтаи ӯст. Агар он пуробуранг, бамаврид, дилчасп ва таъсирбахш садо диҳад, гӯяндаашро машҳур мегардонад. Сухани беҷою бемаврид бошад, дилхарош аст. Сухани дурушту ноҷо метавонад наздикону пайвандони ба дилу ҷонро рӯйгардон созад.\n\nЧӣ чиз беҳтар аз забон шуда метавонад, ки калиди дари дониш ва силоҳи ҳақиқату хирад аст. Дар ҳолате, ки бо забон ҳарф мезанем, дарс меомӯзем, шаҳрҳо бунёд месозем, ҳақро ба субут мерасонем, Офаридгорро зикр мекунем. Инчунин дар қатори хубиҳо Эзоп забонро бадтарин чизи дунё номидаасг, зеро забон оғози фитнаву баҳсу ҷанҷолҳост, манбаи дасисаву балоҳост. Забон дурӯғ мебофад, ғайбат мекунад, дурусту нодурустро нишон медиҳад, нафрин мехонад, носазо мегӯяд, фасод меандозад, ҳилаву фиреб ба кор меборад.\n\nЧӣ гуна забонро хуб метавон гуфт. Ин гуфтаҳоро метавонем бо мисраҳои Румии бузургвор тақвият бидиҳем:\n\nОламеро як сухан вайрон кунад,\n\nРӯбаҳони мурдаро шерон кунад.\n\nМетавон гуфт, ки ба воситаи забон оламу одам бунёд ва оламу даҳр вайрону валангор ва барбод метавон кард. Аз ин рӯ, ҳар як инсони комилро вазифаи муқаддас ин аст, забонро посбони сари худ ҳисобида, мулоҳизакорона андеша ронад, то сазовори ҳамаи хубиҳои олам бигардонду соҳибобрӯ.\n\nХулоса, сухан оғозу анҷом аст, сухан розу роҳнишондиҳандаи ҳаёт аст. Сухан дард аст, сухан хушию илҳом аст, ки онро инсони бузург офарида. Наметавон лол гашт, наметавон пурдард буд, наметавон танҳову хомӯш ибрози андеша сохт, аммо ба ибораи халқ: «Як сухан 366 паҳлӯ дорад», ҳар як суханро дар тарозӯи ақл баркашид, сипас пеш оварду талаффуз кард. Бояд кӯшид, ки суханвари асил буд. Бояд дили ҳамагонро бо сухан ба даст овард. Бояд суханвар гардад кас, ки сухан гӯяд, на алфози аз нотавониҳо танида. Бояд сухане гуфт, ки бо хун аз дил падид омада бошад. Бояд сухане гуфт, ки дурри маънӣ гардад ва касро ҳузури ҷону зӯру тавон бахшад.  "
      },
      {
        "title": "Ҳунар омӯз к-аз ҳунармандӣ...",
        "content": "Дар хунар куш, ки зар чизе нест,Ганчу зар пеши хунар чизе нест.\n\nХунаре нех, ки дихад Симу зарат,\n\nХунари аз дилу чон ранчбарат.\n\nХунар сармояи гаронест, ки онро бо ягон дорой, сарват, симу зар иваз кардану харидан номумкин аст. Хунар инсонро бузургию шахомат бахшида уро болидарух мегардонад. Хунар зиндагиро зебой мебахшад. Шахси бохунар дарахти босамареро мемонад, ки шабехи мевахои болаззату хурданбоб. Шахси бохунар дарёеро мемонад, ки онро хар замон обест зулолу ошомиданй.\n\nЗахмату кору хунар касро намоянд номдор,\n\nОлихиммат кас зи хастии хунар мумтоз шуд.\n\nШахси хунармандро хар як дакикаи умр ганимат аст ва онро ба чою бамаврид истифода мебарад. Намегузорад, ки лахзае ройгон гузарад. Аз донае хирмане месозад, аз матое чомае медузад, аз гуле гулзор хосил мекунад. Бо дастони хунарманду бузургу мехнатофаринаш акли бинандаро асир месозад. Хунархои волои хунармандони асилро дида бешубха ононро хунармандони бузургро номгузорй мекунем, ки ин номхои бузург бе мехнату захмати зиёд ба даст намеоянд. Бархак гуфтаанд:\n\nБе дарду ранц ганц муяссар намешавад.\n\nМузд он гирифт чони бародар, ки кор кард.\n\nМузди мехнати бузурги кас агар аз як тараф маош бошад, аз тарафи дигар, омухтани хунари бузург аст. Хамаи хунархо хангоми омузиш душворие доранд, ранче доранд, ки касро дилгир месозанд, вале кам одамоне ёфт мешаванд, ки ин душворихоро паси сар намоянду хунаре омузанд. Бехабар аз он ки омухтани хар як хунари воло инсонро дар зиндагй воломакому сохибтачриба ва бузургдилу бообру мегардонад. Тавре бузургон мегуянд: «Хунар давлати поянда ва чашмаи зоянда аст».\n\nХунарманди асил бо хунари волои худ дар ягон давру замон ба касе ё чизе эхтиёч пайдо намекунад. Дастнигар намегардад, зеро худ кони хунари волост. Хунар як коргохи бузургест, ки доимо хамсафари касони боистеъдод аст. Яъне хунарманд коргох. намечуяд ва ба кучое, ки наравад, метавонад бо дастоварди бузурги худ музде пайдо намеояд, ки боиси рузгузарониаш гардад. Илова бар ин, бо хунари волояш машхур гашта, кудрату манзалати зиёд пайдо мекунад.\n\nШахсе, ки устувории пойдевори хаети хешро меандешад, хамеша пайи омузиш аст. Мекушад хамеша чизеро омузад, ки боиси волохунар гардиданаш гардад. Дар натичаи мехнати гарон ба касе амалеро анчом дихад, ки хам боиси хурсанд гардидани у ва хам барои худаш манбаи омузиш бошад. Ба гуфти Кайковус:\n\n«Мардуми бехирад мардумони бесуданд, чун мугулон, ки тан дораду соя надорад, на худро суд мекунад, на дигаронро».\n\nХар як инсон дар зиндагй маъмори худ аст ва аз худ метавонад шахсияти бузург пайдо созад. Ин бузургй ба хираду дониши кас вобастагй дорад. Дар дунё каси беайб нест. Лекин кушиш бояд кард, ки хунарманд буд, зеро каси хунарманд беайб аст. Дустонро низ хунарманд бояд интихоб кард, зеро дусти бехунар занчири костаро мемонад, ки бо андак беэътиной канда мегардад ва хангоми душворие зуд мегурезад.\n\nАйб аст, ки дар хунар накушй,\n\nСад айб ба як хунар напушй.\n\nСохибхунаре, ки ботамиз аст.\n\nДар дидаи мардумон азиз аст.\n\nХунарманд агарчй норасоии зиёд дошта бошад, бо дастранчи бузурги худаш метавонад дигаронро шефта гардонад, ба фикр водор созад, ки чй тавр у тавонистааст чизе офарида, дигаронро ба хайрат гузорад.\n\nБекорй - вабои тан аст мегуянд. Модом, ки бекорй дард меовардааст, пас хар лахзаву хар соат мебояд омухт, ки хунари волое ба даст овард. Дастболо буд, мухточ нагардид, зеро хунари воло нишондихандаи бузургии кас аст. Хунари воло мухитро зебову хунармандро воломаком мегардонад. Хунаромуз дар кадом холате, ки набошад, мекушад чизеро омузад, хунарашро сайкал дихад, машхур ва созгори атрофиён гардонад.\n\nХулоса, хунар ганчинаи пурзар ва хунарманд заргари бузургест, ки бо офаридахои чолибаш мафтунгари дилхои инсонист. Назокату нафосати хар як хунарманди асил сирри нихони худро дорад. ки дастовардхои хар як хунарманд аз дигаре хубтару бехтар диккати бинандаро ба худ чалб менамояд. вале фарди бехунар дар хама маврид хору залил аст.  "
      },
      {
        "title": "Ҳурмати меҳмон нигаҳдор эй писар",
        "content": "Эй бародар мехмонро нек дор,\n\nХаст мехмон аз атои Кирдигор.\n\nМехмон рузй зи худ меоварад,\n\nПас, гунохи мизбонро мебарад.\n\nОре, мехмон фардест, ки бо ризоияти Офаридгори бузург ба хони касе падид ояд. Он фардро мебояд бо нармию хушй пазируфт. Расму русуми мехмонию мехмондорй байни мардуми точик аз замонхои кадим идома дорад. Аз ин ру, мардуми точик хамчун халки мехмондусту мехмоннавоз дар байни халкхои чахон шинохта шудаасту хеле машхур аст.\n\nМехмонию мехмондорй коидахои асосии худро доранд. Аз ин хотир, нисбати мехмон ва қабули он лутфу мархамати зиёдеро бояд анчом дод. Мехмон атои Худованд аст ва танхо ба ризоияти Офаридгори бузург ба даргохи касе хозир мегардад. Хар як инсони комил вазифадор аст, ки мехмони ба хонаш омадаро бо мехрубонию хушй пазируфта, лутфу мархаматашро ба чо орад. Дар хузури мехмон аз чихатхои гуногуни оиладории хеш харфе назанад. Чахд намоед, то мехмонро бо хушию эхтироми хоса гусел намоед.\n\nОвардаанд, ки дар замони Хазрати Расули Акрам (с) шахсе буд, бисёр мехмондуст ва зане дошт нихоят хасису разил. Рузе он мард аз сабаби ранчу андухи он зан ба Хазрати Расусаллох (с) арз кард, ки ба сабаби бадии он зан наметавонад мехмонеро истикбол намояд. Хазрат фармуданд, ки ба хона бирав ва ба он зан бозгу, ки имруз мехмон меояд ва ту онхоро ба хушй пазирой куну хангоми омадану рафтанашон диккат дех, ки чй баракату чй ранче аз онхо падид меояд. Хамин хел хам карданд. Чун вакти дохилшавии мехмонон шуд, дид, ки дар домани мехмонон гушту мевахои бисер дохили хона шуданд. Зан нихоят хурсанд шуд. Чун вакти берун рафтани мехмонон шуд, дар назари зан газандахо ва мору   каждумхои   бисер  дар   домани   онон   овехта баромада рафтанд. Зан ба шавхар арзи хол кард. Мард рафта ба Расули Худо суол намуд.-Он неъматхо ба баракати он аст, ки Худованди олам бо сабаби мехмонй ва мизбонй арзонй намуда ва он газандахо гуноххои сохибхонаанд, ки берун рафтанд. Пас он зан мехмоннавоз гардиду бо шавхараш эхтиром пайдо кард.\n\nАз ин чо бармеояд, ки хамеша бояд бо мехмон кушодарую хандон, чун бо бехтарин наздикони хеш мебояд муносибат намуд, то баракати хона зиёда гардаду кинаву адоват ва бадию афсурдагй аз байн биравад.\n\nМуъмине к-у дошт мехмонро наку,\n\nХақ, кушояд оби рахматро бар.\n\nХар кй мехмонро ба руи тоза дид,\n\nАз Худо атфоли беандоза дид.\n\nБехтарин хислатхои мехмоннавозй ин чехраи кушоди сохибхона аст. Чабини кушодаи мизбон сабаби кушоиши иштихои мехмон  аст.   Чихати дигаре,  ки  мехмон  аз ташрифи  худ  хурсанд  шуда,  лаззати  маьнавию  рухй мебарад,  ин хушзабонй  нарму суханони ахли  хонаи мехмондор аст. Агар сад нушу неъмат фаровон карда шаваду чехраи ахли оила чин, гапхояшон дагал бошад, мехмон ботинан аз ин хузури худаш пушаймон шуда, хафа бармегардад. Аз ин ру, бисер мебояд мехмонро азизу гиромй дошт ва одоби мехмондориро ба чо овард.\n\nМардуми точик  аз  кадимулайём  то  ба  имруз мехмоннавозу \n\nМехмондуст \n\nБуда, \n\nМинбаьд \n\nНиз фарзандони ин миллати бузург икдоми онхоро идома медиханд. Мегуянд, ки магзе, ки рушан нест, кур аст, диле, ки бедор нест, гур аст. Пас бедор мебояд зист, хушёр мебояд зист,  то  аз анъанаву расму  русуми миллати хеш бебахра намонд. Мехмоннавоз бояд буд.\n\nХар кй мехмонро гиромй мекунад,\n\nКушише бар некномй мекунад.\n\nМехмоннавозй фазилати хуби инсонист. Хар касе, ки дар хони худ бо мехмони ба хонааш омада нармию хушй ва болидарухиву эхгиром ба чо намеорад, уро Офаридгори бузург пазирои намекутд, ба хонадонаш файзу саховат намебахшад, Мехмонро бо хотири болида ва табъи баланд мебояд гуселонд. Дар хузури мехмон хатто бадтарин душмани хешро намебояд тахкир кард. Бахри болидагии хотири мехмон аз осмон бояд ситора овард. Аз каъри замин гавхари рахшон бурун овард, то мехмон хушдил гардад.\n\nБузургии  мехмон  ба  бузургии  хаққи Худованд баробар аст. Аз нобудихо чизе бояд сохт, ки мехмон азият накашад. Аз фаровонихо чашмаи бузурги илхом бояд сохт, то мехмон сохибтаъб гардад.\n\nМехмонро эй писар, эъзоз кун,Гар бувад кофир бар у дар боз кун.\n\nХаст мехмон аз атохои Карим,\n\nХар кй з-у пинхон шавад бошад лаим.\n\nМехмоннавозон Худоро хуш оянд ва дар хаёт сербаракат гарданд. Хатто дар лахзахои гаму андух ва дарду алам низ мебояд бо мехмон эхтироми хоса ба чо овард. Мисли хуршедаки тахи абр бо лабханде онхоро пазирой кард, то озурдахотир нагарданд.\n\nХулоса, мехмонон бехтарину наздиктарин ва дустдортарин наздику пайванди касанд, ки бо воридшавиашон ба хонадони кас нуру зиё, гармию тароват, хушию осудахолй ва хайру баракати бешумор меоранд. Мехмонон хамеша ба чехраи боз, хушгуфторию лутфу мархамати зиёди мизбон эхтиёч доранд.\n\nПас биёед азизон, мехмондуст бошем, парастишу эхтироми мехмонони азизро хамеша ба чо орем, онхоро ба лутфу мархамати зиёд пазирой карда гуселонем. Назди мехмонон хеч гох магруру пуртакаббур ва пуртакаллуф нагардем, то мехмон худро малулу афгор эхсос нанамояд.\n\nАз такаллуф дур бош, эй мизбон.\n\nТо гаронй набвадат аз мехмон.  "
      },
      {
        "title": "Аз дўсти нодон душмани доно беҳтар аст",
        "content": "То тавонӣ, дӯстонро гум макун,\n\nДӯстони меҳрубонро гум макун.(М. Турсунзода)\n\nОре, дӯст беҳтарин, наздиктарин ва азизтарин касест, ки инсонро дар зиндагӣ роҳбалад аст. Дӯст касест, ки ҳамчун оина айбатро рӯ ба рӯ гуфта, ҳамеша мекӯшад, маслиҳатчии наздик бошад. Дӯстон бояд дар ҳамаи мавридҳо мададрасон, ёвар ва ислоҳкунандаи ҳама гуна хатогиву нуқсонҳо бошанд.\n\nДӯст он бошад, ки айби дӯсташро,\n\nҲамчун оина рӯ ба рӯ гӯяд.\n\nНа ин ки чун шона бо ҳазор забон,\n\nАз ҷафо рафта, мӯ ба мӯ гӯяд.\n\nДӯст аст, ки инсонҳо дар ҳаёт хотирҷамъ, дилгарм ва хонаободанд. Дӯстонанд, ки беморон дардро, ғамдорон ғамро ва хушбахтон дилхуширо бо ҳам дида аз дардҳову хушбахтиҳои ҳамдигар огоҳ мегарданд. Наметавон худ камбудиву афзалияти хешро донист.\n\nЧун инсон зиндагӣ мекунад, кору фаъолият мебарад, ба чизе, ба касе, ба тарбияе, ба дилгармие ниёз дорад, хоса ба дӯст. Дӯст афзунии ҳар шодиву дармони ҳар дарду норасоиву нуқсони ҳаёти касро мекушояд, ҳамдард мегардад, зеро дона танҳо хирман намегардад, нони танҳо файзи дастурхон намешавад, шукуфтани муғҷае бе ҷамоли офтобу боди субҳ сурат намегирад. Инсон ҳам бе дӯсти наздик буда наметавонад.To абад бо дӯстон осӯдагист,\n\nМарг ҳам бе дӯстон осон нашуд.Гуфтаанд, ки ҳақ бар ҷониби ишоракунандаи ин маънии бузург аст. Дар урфият иборае ҳаст, ки дӯстон се навъанд. Забониву нониву ҷонӣ.\n\nДӯстон ҳақиқатан дар ҳамин се навъ буда метавонанд. Асоситаринашон дӯстони ҷонӣ онҳое, ки дар ҳамаи мавридҳо дар ғаму шодии кас ҳозиранд.\n\nБа ибораи шоир:\n\nДӯст машмор он ки дap неъмат занад,\n\nЛофи ёриву бародархондагӣ.\n\nДӯст он бошад, ки гирад дасти дӯст,\n\nДар парешонҳоливу дармондагӣ.  "
      },
      {
        "title": "Андешаи ман оид ба ифтихори миллӣ",
        "content": "Халқи тоҷик баъди зиёда аз ҳазор сол аз нав соҳиби давлати мустақили миллӣ гардида, мақому манзалати хосса касб намуд. Барои миллат ин бахти нодир ва воқеаи хеле бузургу фараҳбахш ва ифтихор аст. Дар тӯли таърих халқи тоҷик ба як қатор дастовардҳои беназир ноил гардидааст. Бунёди корхонаҳои бузӯрги саноатӣ, истгоҳҳои барқии обӣ, шаҳрҳои калони сераҳолӣ, биноҳои серошёна маҳсули заҳмати сокинони ин кишвари биҳиштосо мебошад.\n\nМо тоҷикон аз он ифтихор дорем, ки гузашгони мо боре ҳам барои ғасби кишваре лашкар накаши- даанд. Баръакс ба намояндагони ҳунару адаб робитаи дӯстӣ барқарор карда, анъанаҳои писандидаи дигар миллатҳоро гулчин намуданд ва дар омезиш бо қолаби шарқиёна пешкаши мардум гардониданд.\n\nСафари шуарои дурандеши мо, мисли Носири Хусрав, Камоли Хуҷандӣ, Аҳмади Дониш далели андешаи болост. Онҳо аз кишварҳои зиёд дидан намуда, бозёфтҳои маънавии ҷомеаро дар асарҳояшон истифода кардаанд.\n\nАз шоирони муосири тоҷик устод Мирзо Турсун- зода ин амали шоистаро идома дода, бо абёти саропо рангин Тоҷикистонро чун кишвари зебову афсонавӣ ба ҷаҳониён муаррифӣ кардааст.\n\nБо фарорасии фазоӣ мустақили сиёсиву иқтисодӣ ва фарҳангӣ вазифаҳои шаҳрвандии мо бо тадриҷ афзуд. Тоҷикистон, ки ба сӯйи ҷомеаи демокративу дунявӣ қадамҳои устувор мениҳад, бе ваҳадати ақлу амали ҳар як сокини худ наметавонад аз ин имтиҳони ҷиддии таърих бигзарад. Рушди замони муосир ба кашфи техникаи нав, ихтироъкорӣ, заҳмату талоши шабонарӯзӣ, робита бо мамлакатҳои пешрафтаи дунё ниёз дорад. Ҳоло, ки Тоҷикистонро ҷомеаи ҷаҳонӣ чун кишвари озод эътироф кардааст, мо бояд мисли ангуштҳои як даст, шохобҳои як рӯд, гулҳои як боғ, фарзандони як модар амал намуда, дар меъмори давлати воқеии дунявӣ саҳм бигзорем ва танҳо ба номи миллат ифтихор кунем. Қисмат кардани Тоҷикистон қисмат кардани модар аст. Дар ин маврид шоири шинохта Камол Насрулло гуфтааст:\n\nТоҷикистонро дигар қисмат макун,\n\nБайни Хатлону Зарафшону Бадахшон.\n\nМодареро чун тавон қисмат намуд,\n\nПора-пора байни фарзандон?\n\nМо тоҷикон, ки яке аз рукнҳои тамаддуни ҷаҳон ҳастем, бояд таърихи халқи худро воқеъбинона ва беғаразона омӯзем ва мақому манзалати халқи тоҷикро дар арсаи байналхалқӣ боз ҳам боло бардорем. Агар мо, махсусан ҷавонон, ки ояндаи ҷумҳурӣ дар дасти мост ифтихори миллӣ ва худшиносӣ надошта бошем, баҳри ободию озодии кишварамон талош карда наметавонем.\n\nНиёгони мо Рӯдакиву Фирдавсӣ, Ибни Сино, Низомӣ, Хайём, Мавлонои Балх, Ҷомӣ, Аҳмади Дониш, Садриддин Айнӣ, Бобоҷон Ғаффурову Мирзо Турсунзода ва бисёр дигарон маҳз ҷавононро ба рафтору кирдори нек донистани таъриху маданияти худ ва пеш аз ҳама ба худшиносӣю ифтихорӣ миллӣ даъват намудаанд.\n\nБа андешаи ман мо бояд ҳисси баланди худши- носӣ ва ифтихори миллии тоҷикӣ дошта бошем, ба мисли ниёгонамон барои эҳё ва ободии кишвар ҷидду ҷаҳд намоем. Мо бояд ҳеҷ вақт фаромӯш накунем, ки тоҷик ҳастем, як замин, як забон, як Ватан дорем, ки он Тоҷикистон аст.  "
      },
      {
        "title": "Дониш андар дил чароғи равшан аст…",
        "content": "Дониш андар дил чароғи равшан аст,\n\nВ-аз ҳама бад бар тани my ҷавшан аст.\n\nОре, дониш чароғи ақл, қуввати дил, дороиву сарват ва ҷавшани бузургест, ки касро аз ҳама гуна ранҷу азоб кулфату дард ва афсурдагиву эҳтиёҷ дур месозад. Дониш барои инсон мояи манбаи фазлу камол буда, инсонро бузургдил мегардонад. Шахси донишманд дар ягон давру замон ба душвориҳо рӯ ба рӯ намешавад, зеро дониши бузургаш ӯро бо роҳи росту самарабахш раҳнамун месозад. Тавассути ақлу заковати бузургу хиради ба роҳи дониш ба дастовардааш метавонад соҳибкору соҳибмаълумот ва соҳибиззат бигардад.\n\nДонишмандон азизу гиромӣ ва хотирнишинанд. Дар ёдҳо, базмҳо, дар ҳамаи мавридҳо дар дилу дидаи мардуманд. Ба даст овардани донишу маҳорати бузург ба осонӣ ба даст намеояд. Шахсе, ки дар роҳи донишомӯзӣ мекӯшад, гарчанде душвор аст, бо тамоми душвориҳо, норасоиҳо ва заҳматҳои зиёд чизе омӯзад, то донишманд гардад, зеро шахси донишманд соҳибобрӯст. Дониш ганҷи бузургест, ки баробари дунё арзиш дорад:\n\nБеҳ аз ганҷи дониш ба гетӣ куҷост?\n\nКиро ганҷи дониш бувад подшост!\n\nҲеҷ ганҷе бузургвортар аз дониш нест. Зеро ки он инсонро чун ҷавшани бузург аз камиву костӣ, гармиву сардӣ ва афсурдагиву эҳтиёҷ эмин медорад. Пас, бисёр кӯшиш мебояд, то ҳар вақт омӯхт. Агар манбаи омӯзишие пайдо нашуд, аз нодон метавон чизе омӯхт ва бо чашми дил ба ӯ нигарист ва бо басорати ақл бар вай назар кард. Он низ афзоиши дониши ту хоҳад буд. Бо омӯхтани алфози наве бо омӯхтани маънии дигаре барои кас ҷаҳони дигаре равшан мегардад. Як маънии бузург ҳаёти инсониятро тағйир медиҳад, бо роҳи рост ҳидоят мекунад.\n\nИнсони асил пайваста дар омӯхтани илму андӯхтани донишу фазл мекӯшад. Фурсатро ғанимат шумурда, бо гузашти вақт дониши худро сайқал медиҳад. Аз пайи ҷамъ овардани молу мулк ва сарвати зиёд намекӯшад. Зеро дар зиндагӣ бояд ҳамеша илму дониш ва хирад дар пояи аввал истанд. Дар он мебояд кӯшид, ки ҳар рӯзи ҳаётро пайи зиёд кардани донишу ақлу заковати бузург сарф кард. На пайи тамаъи молу мулк.\n\nАфзудани дониш касро пурдону пурмаърифат кордону нуктафаҳм мегардонад. Мегӯянд, ки хираду дониш барои инсони бомаърифат ҳамчун ғизо нерӯ мебахшад. Шахее, ки дорои хираду дониши бузург нест, ӯ ҳамчун шахсияти аз ғизо дурмонда мекаловад ва дар байни ҷомеа чун ангуштнамоён ба назари ҳар фард мерасад. Зиёд намудани дониши ҳар як инсон ба ҳадди омӯзиши ӯ вобастагӣ дорад.\n\nЗеро мегӯянд, ки:\n\nИлм чандон ки бештар хонӣ,\n\nЧун амал дap my нест нодонӣ.\n\nДонишомӯзӣ ва толибилмӣ рисолатҳои бузурги инсонианд. Касе, ки ин рисолатҳоро ба ҷо намеорад, дар шумори одамиён буда наметавонад ва бевосита дар таънаву маломати атрофиён мемонад. Валек шахсияти донишмандро ҳама эътироф ва эҳтиром мекунад. Агар ба марги аблаҳон танҳо фарзандонашон бигирянд ба марги алломаҳо ҷаҳон мегиряд, зеро бо заковату дониши бузургашон дили ҷаҳониёнро ба даст овардаанд.\n\nБарои омӯхтани донишу маърифати зиёд бисёртар бояд китоб хонд, зеро манбаи ҳамаи омӯзишу донишҳо аз китоб сарчашма мегирад.\n\nРӯй овар бар китобу дониш аз он саҳл гир,To ба дониш гардӣ машҳури ҷаҳону дилпазир.\n\nБале, дониш чароғи ақл аст, ки дидагон аз он равшаниву нур ва дилҳо хушиву сурур мегиранд. Шахси донишманд зинатгарои ҳар анҷуман аст. Агар аз хурдӣ то ба дами марг барои омӯхтани илму андӯхтани дониш камар бандем, саҳве нахоҳад шуд, зеро асоситарин ва беҳтарин амал дар зиндагии инсони асил илм омӯхтан аст. Зеро гуфтаанд:\n\nЗи дониш зинда монӣ ҷовидонӣ,\n\nЗи нодонӣ наёбӣ зиндагонӣ.  "
      },
      {
        "title": "Душанбе – пойтахти Тоҷикистон",
        "content": "Аҷаб шаҳри дилороӣ Душанбе,\n\nХаёлам зеби дунёӣ Душанбе\n\nДушанбе шаҳри зебо ва калонтарини тоҷикон буда, имрӯз пойтахти Тоҷикистони азизамон мебошад. Ҳамаи мо медонем, ки Душанбе пеш аз Инқилоби Октябр як деҳаи хурдакаки камаҳолӣ буд. Бо вуҷуди хурд буданаш дар Бухорои Шарқӣ бо бозорхои калони хариду фурӯши мол маълуму машҳур буд. Одамон аз гирду атроф ва кӯҳистонҳои дурдаст ба ин ҷо омада молу маҳсулоташонро мефурӯхтанду маводи рӯзғорро харида бармегаштанд.\n\nАз сарчашмаҳои таърих маълум аст, ки дар охири асри ҶIҶ ва аввали асри ҶҶ дар Душанбе қалъаи мир, қозихона, дорухона, шифохона ва чойхонаҳо амал мекарданд. Мардум ба соҳаҳои кишоварзӣ, ҳунармандӣ, пахтакорӣ, чорводорӣ, боғдорӣ, оҳангарӣ, кулолгарӣ, чармгарӣ ва ғайра машғул буданд.\n\nАз соли 1924 Душанбе ҳамчун пойтахти Тоҷикистон шинохта шуд. Душанбе рӯз ба рӯз тараққӣ карда ба маркази нави иқтисодию сиёсӣ ва фарҳангии тоҷикон мубадал гашт. Барои пешрафт ва тараққиёти пойтахт бунёди роҳҳои мошингард, роҳи оҳан, фурудгоҳу роҳҳои ҳавоӣ лозим буд. Мардуми заҳматкаши Душанбе, ноҳияҳои гирду атроф ва халқҳои бародар дар як муддати кӯтоҳ ин шаҳро обод карданд, ки биноҳои боҳашамати замонавӣ, бунёди корхонаҳои саноатӣ, марказҳои бузурги фарҳангӣ то ҳол зеби пойтахт мебошанд.\n\nДушанбе дар давоми 70-соли мавҷудияти Ҳукумати Шӯравӣ аз як деҳаи хурди назарногир ба як шаҳри азиму зебои саноатӣ табдил ёфт. Заводу фабрикаҳо, комбинату, иншоотҳои гуногун қомат афрохтанд.\n\nМарказҳои бузурги илмию фарҳанг, Иттифоқи нависандагони Тоҷикистон, Академияи илмҳои Тоҷикистон, театри опера ва балети ба номи устод Айнӣ, театри академии драмавии ба номи Абулқосим Лоҳутӣ, мактабҳои нави замонавӣ бунёд гардиданд. Донишгоҳу донишкадаҳои олӣ бунёд шуданд, ки ҳазорон мутахассисони баландихтисосро тайёр намуда ба хизмати халқ равона намуданд. Дар натиҷа Душанбе яке аз мар¬казҳои бузурги илмию фарҳангии Тоҷикистон гардид.\n\nДушанберо барҳақ шаҳри ҷавонӣ меноманд, зеро ин шаҳр маҳз бо дасти ҷавонони боору номуси халқи тоҷик бунёд гардидааст.\n\nДар давраи ҷанги шаҳрвандӣ шаҳри азизи мо Душанбе аз ҳама бештар зарар дида бошад ҳам дар як муддати кӯтоҳ бо азму талош ва заҳматхои сокинони он барқарор гардид. Биноҳои баландошёнаи замони нав қомат рост карданд, ки симои шаҳрро боз ҳам зебову дилоротар гардониданд.\n\nСад шукри истиқлол, ки Тоҷикистонро дигар давлатҳо ҳамчун давлати соҳибистиқлолу хуқуқ-бунёду демократӣ шинохтанд ва бо он робитаҳои дипломатӣ барқарор намуданд. Дар шаҳри Душанбе сафоратхонаҳо, марказҳои илмию фархангӣ ва мақомотҳои давлатию ғайридавлатии мамлакатҳои хориҷӣ фаъолият доранд.\n\nҲамаи мо шоҳиди он гаштем, ки шаҳрдорӣ ва ҳамаи сокинони шаҳри Душанбе ҷашни таърихӣ, 80-солагии шаҳри Душанберо чи тавр чашн гирифтанд. Ба ин муносибат якчанд иншоотҳои баландошёна, гулгашту хиёбонҳои тозаю зебо бунёд гаштанд. Мо боз аз он ифтихор мекунем, ки Ду¬шанбе ҳамчун шаҳри сулҳ эълон гардидааст.\n\nВақте, ки мо ҳамарӯза дар кӯчаҳои он қадам мегузорем, гулгашту хиёбонхои шукуфони он ба дили мо шодию фараҳ мебахшад. Мардуми шаҳр пайваста барои ободии шаҳр ва тозагии он кӯшиш мекунанд. Ҳар сол барои боз ҳам зеботару дилчасптар намудани кӯчаю хиёбонҳои шаҳр, дар фасли баҳорон ниҳолу дарахтони ороишӣ, гулҳои рангоранг мешинонанд.\n\nХулоса, шукронаи ваҳдат ва тинҷию оромӣ, ки Душанбе рӯз то рӯз симои худро дигар мекунад. Би¬ноҳои зебои замонависохт имрӯзҳо ба ҳусни зебои шаҳр ҳусни тозае зам мекунад.\n\nИмрӯз пойтахти давлати тоҷикон шаҳри Душанбе яке аз марказҳои муттаҳидсозандаи тоҷикону форсизабонони ҷаҳон гардидааст.  "
      },
      {
        "title": "Илмат ба амал чу ёр гардад",
        "content": "Илмат ба амл чу ёр гардад,\n\nҚадри ту яке ҳазор гардад.(Низоми Ганҷавӣ)\n\nДар «Қуръон»-и маҷид аввалин сухане, ки ба инсоният аз ҷониби Худованди бузург гуфта шуд, ин калимаи «бихон» мебошад. Ин ҷой ҳикмате нуҳуфта аст, ки арзишашро бо моли ҷаҳон наметавон бар кашид. Маҳз тавассути хондану омӯхтан пешрафт ба амал меояд. Илму дониш моро ба қуллаҳои баланди мурод мерасонад. Чашми шахси хирадманд ҳақбин мебошад, дӯстро аз душман фарқ мекунад, дар зиндагӣ ба қадри хубиҳо мерасад.\n\nПайғамбари ислом (с) фармудаанд: «Зи гаҳвора то гӯр дониш биҷӯй». Имом Ҳасани Муҷтабо ҳифзи донишро авло шумурдааст: «Донишро фаро гиред ва агар тавони ҳифз карданашро надоред, онро бинависед ва дар хонаҳоятон бигзоред».\n\nОбрӯи мардумон дар илм бошад ва шахси беилм мартабае надорад. Абулқосими Фирдавсӣ ин нуктаро хуб ба қалам медиҳад:\n\nБа дониш бувад мардро обрӯй,\n\nБа бедонишӣ то тавонӣ, мапӯй.\n\nАз нигоҳи шоир шахси донишманду донишомӯз аз дигарон бо рафтору гуфтор фарқ мекунад:\n\nКасе, к-ӯ ба дониш тавонгар бувад,\n\nЗи кирдору гуфтор беҳтар бувад.\n\nДонишро бояд биомӯзем ва шарти асосии он ҳифз кардани он мебошад. Фаромӯшӣ офати илм мебошад:\n\nҲар он кас, ки дониш фаромӯш кунад,\n\nЗабонро зи гуфтор хомӯш кунад.(Абулқосими Фирдавсӣ)\n\nИлм бояд дар амал татбиқ гардад, барои пешрафти ҷомеа хизмат кунад, вагарна аҳамияти он аз байн меравад.\n\nИнсоният ҳамеша ба омӯзиш ниёз дорад. Дари дониш бо ҷидду ҷаҳд ва талошҳои пайваста ба рӯйи мо боз мегардад. Абӯшакури Балхӣ беинтиҳо будани роҳи донишро ба дар мисраҳои зер ифода менамояд:\n\nТо бад-он ҷо расид дониши ман,\n\nКи бидонам ҳаме, ки надонам.\n\nАрзиши илм ва ҳурмати соҳибилм ҳеҷ гоҳ паст намегардад:\n\nАз шукӯҳи подшоҳӣ ҳурмати илм аст беш,\n\nОн ки мири корвон бошад, мутеи раҳбар аст.(Карими Кошонӣ)  "
      },
      {
        "title": "Китоб мӯниси ҷону дил аст",
        "content": "Аниси кунҷи танҳоӣ китоб аст,\n\nФурӯғи субҳи доноӣ китоб аст.\n\nОре, китоб ёр, беҳтарин дӯстдору ғамхор нишондиҳандаи ҳаёти осоиштаву мададгори инсон аст. Китоб манбаи ягонаи пайдоиши илму дониш ва фазлу эҳсони инсони комил ба шумор меравад. Агар кас як умр ба мутолиаву омӯзиши он машғул бошад, чизеро талаф намедиҳад. Китоб ба инсон беҳтарин розҳо, маълумотҳо ва маъхазҳои зарурию ҳаётофаринро ҳадя месозад. Китоб беҳтарин ёвар ва маслиҳатгари кас буда, ҳаёту зиндагӣ, кору фаъолият ва донишу масъалаҳои нав ба навро меомӯзонад.\n\nКитоб манбаи пайдоиши ҳамаи илмҳову фазлу камоли инсон ба шумор меравад. Китоб аст, ки моро асрорҳои олами ҳастӣ ва нашъунамо меомӯзонад. Китоб аст, ки баробари боз намудани саҳфаи аввалаш дари илму дониш, хираду фарҳангро боз мекунад ва бевосита моро ба олами маънӣ ҳидоят менамояд. Мутолиаи китоб касро бо беҳтарин олами пурасрор, ки ҷаҳонро равшанию нур ва хушию сурур мебахшад, огаҳ месозад. Шахсе, ки пайваста дар мутолиаи китоб мекӯшад, дарахти пурсамареро мемонад, ки меваҳои он ҳар лаҳза инсонро ҷон ҳастиву тавон ва имону виҷдон мебахшад. Шахсе, ки ҳамеша дар мутолиа аст, кабӯтареро мемонад, ки парвозҳои баланду сазоворро соҳиб аст.  "
      },
      {
        "title": "Кадри нон",
        "content": "Аз замин нонрезаҳоро чида мемолам ба чашм,\n\nНони гарми меҳнатиро дида мемолам ба чашм.\n\nМ. Турсунзода\n\nНон аз шумори он муқаддасотест, ки дар ҳама давру замон инсон ба он ниёз дорад. Агар дақиқтар андеша ронем, ҳастии инсонро бе нон тасаввур кардан нашояд. Аз ин рӯ, нон бебаҳотарин сарвати ҳаёти моддии инсон аст ва қадру манзалати он дар радифи сарватҳои муқаддаси маънавӣ қарор дорад.\n\nАгар назаре ба оинаи таърих андозем, дарҳол хоҳем фаҳмид, ки одамони қадим бо шикори хайвонот рӯз мегузарониданд. Хӯроки асосии онҳо гӯшт буд. Баъдан онҳо оҳиста-оҳиста кишту кори заминро ёд гирифганд. Нахустин чизи ба за¬мин киштаи онҳо дони гандум буд. Аз ҳамон замон то ин рӯз нон барон инсон неъмати азизу бебаҳо боқӣ мондааст. Қадр кардани нон ҳамчун анъанаи писандида аз як аср ба асри дигар мегузарад. Аз қадим одамон нисбати нон эҳтироми махсус дошта, ҳар резаи нонро ба чашм мемолиданд ва намегузоштанд, ки нон хор шавад. Нон рамзи бебаҳотарини неъмати дунё, хушбахтиву комронӣ, муҳаббату садоқат, дар чаридаи олам шабеҳи шоҳбайте сабт гаштааст. Дар он ҷое, ки нон аст, адабу фарҳанг ва санъат низ ба мушоҳида мерасад. Нон зиннати дастархон, қуввату дармони мардум аст. Дар гули таърих ҳазорҳо нафар одамон ба вазъи гарони зиндагӣ рӯ ба рӯ шуда, «нон»-гӯён ҷон додаанд. Ба ин маънӣ Сайидо гуфгааст:\n\nМуяссар нашуд дидани рӯйи нон,\n\nБасе халқ нон гуфта доданд ҷон.\n\nХалқи тоҷик анъанаҳои фаровони ҳамидаи миллӣ дорад. Масалан, ба зери бистари кӯдак гузоштани нон, меҳмонро бо нону намак пешвоз гирифтан ва ҳангоми сафар нон дар бар доштан ҳар яке рамзи худро дорад.\n\nХулоса, аввалин чизе, ки ба рӯи хон мегузоранд, нон аст. Оре, нон давлати Худодод ва нерӯи ҷисми инсонист. Бояд зикр намуд, ки муносибати на ҳама одамон бо нон як хел аст, дар ҷомеаи шаҳрвандии мо онҳое, ки нони муфт мехӯранд, хеҷ гоҳ ба қадри он намерасанду қимати нонро ҳам намедонанд. Бо мақсади расидан ба қадри нон гузаштагони мо бо зӯри ду бозу нон мехӯрданд. Шоир Мушфиқӣ фармудааст:\n\nМудом, эё нури чашмам, Мушфиқӣ, аҳли вафо мебош,\n\nХунарро пеша медору ба зӯри хеш мехӯр нон.\n\nФаровонии нон ба қобилияти кордонӣ ва талошҳои мунтазами деҳкон вобаста аст. Маҳз бо фидокорӣ ва меҳнат карини он аз замин гандум мерӯяд. Одамон гандумро орд карда, нонҳои гарму лазиз мепазанд. Носири Хусрав хуррамии оламро маҳсули заҳмати деҳқон донистааст:\n\nБеҳ аз санноӣ олам деҳқон аст,\n\nКи вахшу тайрро рохатрасон аст.\n\nҶаҳонро хуррамӣ аз деҳқон аст.\n\nАз ӯ гаҳ зар, гоҳе бӯстон аст.\n\nОдатан, қадри ҳар як неъмат дар лахзаи ниёзмандӣ равшан аён мегардад. Ба қавли Лоик:… То пир нашавем, наҷӯем ҷавонӣ,\n\nТо гурусна намонем, надонем, ки нон чист.\n\nИлова бар ин, ҳамин нуқта мусаллам аст, ки ҳар неъмате, ки инсон ба воситаи меҳнати ҳалол дарёфт мекунад, барояш азиз аст. Саодати рӯзгори мо бо нон марбут аст. Ончунон инсон ба нон ниёз дорад, ки ҳангоми гуруснагӣ бо ганҷи зиёд як пора нон мехарад. Бале, барои шахси гурусна нон мисли ганҷи дунёст:\n\nТашнаро як катра об аз дурри даре беҳтар аст,Гушнаро як пора нон аз ганҷи дунё беҳтар аст.\n\nАз ин рӯ, бузургдошти ин неъмати муқаддас вазифаи ҳар як сокини сайёра мебошад, зеро нон шабеҳи хуршеди олами иҷтимоӣ дилу дидаи моро равшан мекунад.  "
      },
      {
        "title": "«Марги судхӯр» - и Садриддин Айнӣ.",
        "content": "Нақша:1.  \n\nМазмуни асар.2.\n\nОбрази Қоришкамба.3.   Хулоса.\n\nСудхӯр аз пули худ нон шиканад гар ба масал,\n\nШиша сандон шиканад, атола дандон шиканад.\n\nМарги Судхӯр яке аз асарҳои пурмӯҳтаво ва ҷолиби устод Айнӣ буда, соли 1939 эҷод шудааст. Ба ин нависандаи маъруф мушоҳида ва кунҷковӣ имкон додаст, ки симои ашхоси хасису пулпарастро дар мисоли Қоришкамба бо тамоми ҷӯзъёташ ошкор намояд, то ояндагон аз он сабақ бигиранд. Қиссаи  Марги Судхӯр >> қуллаи баландтарини фаъолияти ҳаҷвнигории Айнист. Мазмуни қисса чунин аст:\n\nТалабаи мадрасаро, ки ҳуҷраи иҷоравӣ меҷуст, рафиқаш маслиҳат медиҳад, ки Қоришкамбаро пайдо кунад, зеро ӯ дорои ду-се ҳуҷраи зархарид будааст. Таваҷҷӯҳи талабаро номи  Қоришкамба >> ба худ мекашад ва ба ҷустуҷӯи соҳиби ин лақаб мебарояд. Дар ҳақиқат, симои бадҳайбати ӯ ба лақаби Қоришкамба мувофиқ буд, аз ин хотир, мардум ӯро на бо номи аслияш Қори Исмат, балки бо лақабаш беҳтар мешинохтанд.Ӯ аслан як одами миёнқади фарбеҳи шикамкалони гарданкӯтоҳ буда, ғафсии гардан ва пуррагии сару рӯяш ҳам аз ғафсии шикамаш фарқ надошт. Агар риши калони ғӯлии монанди алафи гандадарав ба ҳам печидаашро, ки тамоми рӯяшро фаро гирифта буд, тарошида мепартофтанд, сару тани ӯ ба шикамбаи холикарданашудаи шутур монандӣ пайдо мекард.\n\nМушоҳидаи талабаи мадраса давом меёбад. Ба андешаи ӯ чашми тези Қоришкамба қодир аст, тамоми маводи ғизоии дохили дӯконро бубинад. Ба кадом дӯконе, ки гузори ӯ афтад хам шуда, аз табақ ё дастархон чизе гирифта ба даҳон мепартояд.\n\nМумсикии ӯ ба дараҷае буд, ки дар ҳавлиаш дар як шабонарӯз танҳо як донаи гӯгирд истифода мешуду халос. Бо ҳар роҳ маблағи зиёде захира намуд. Маблағи умумии дар бонкҳо доштааш аз 2 миллион зиёдтар будааст. Пулпарастии ӯ рӯз то рӯз боз ҳам бештар мегардад.\n\nРӯзе аснои намози пешин касе хабар меорад, ки болшевикон ҳамаи пулҳои бонки Бухороро мусодира карданд. Қоришкамба ин хабарро фаҳмида бо нидоиОҳ, пулакам! аз олам чашм мепӯшад.\n\nДар ин қисса Арбобрӯзӣ, Арбобҳамид, Мирзохӯҷа барин образҳои дигари манфӣ низ ба назар мерасад.\n\nОнҳо низ дар судхӯрию фиребгарӣ назир надоранд. Образҳои мусбати қисса талабагони мадраса, тарҷумон, Мӯҳсин, Ҳамроҳрафиқ, Шодмон, Тӯрамурод мебошанд.\n\nХулоса, қиссаи мазкури устод Айнӣ бо мазмуни фароху ҷолиб ва нишондоди аниқи рӯзгори талхи мардуми мазлум ва судхӯрию фиреби риёкорон аҳамияти умумиҷаҳонӣ пайдо кардааст. Ҳамин аст, ки дар адабиётшиносӣ образи Қоришкамба ба сафи беҳтарин образҳои ҳаҷвии ҷаҳонӣ, мисли Шейлоки Шекспир, Тобсеки Балзак, Плюшкини Гогол, Ҳоҷиоғои Содиқ ҳидоят гузошта шудааст.  "
      },
      {
        "title": "Қонун раҳнамои зиндагии мо",
        "content": "«Ҳадафи сиёсиси мо барпо кардани давлати демократию ҳуқуқбунёд аст. Дар ии ҷода, Сарқонуни Ҷумҳурии Тоҷикистон ҳамчун санади воломақоми миллат ва шоҳсутуни устувори сулҳу ваҳдат, раҳнамои ҳамешагии мо хоҳад буд», – гуфтааст Президенти кишварамон мӯҳтарам Эмомалӣ Раҳмон. Яке аз дастовардҳои бузурги даврони Истиқлоли Ҷумҳурии Тоҷикистон қабули Сарқонуни Ҷумҳурии Тоҷикистон мебошад, ки соли 1994 сурат гирифтааст.\n\nАкнун дар Сарқонун низ чун тағйиротҳои ҷомеа тағйиротҳои куллӣ ба вуҷуд омад. Албатта, сабаби ба вуҷуд омадани ин рӯйдоди бузурги таърихӣ тақозои замон, пешравии ҷомеа ва соҳибистиқлолии кишвари азизамон Тоҷикистон гардид.\n\nСарқонуни Ҷумҳурии Тоҷикистон, ки ҳамчун санади меъёрию ҳуқуқӣ эътибори олии ҳуқуқӣ дорад, арзиши олии миллат ҳисобида мешавад. Мувофиқи ин қонун ҳуқуқ, озодиҳои инсон ва шаҳрвандонро давлат эътироф, риоя ва ҳифз менамояд. Ҳукуқу вазифаҳои инсон аз ҷониби давлат эътироф ва кафолат дода мешавад. Тибқи талаботи Сарқонун ҳеҷ як мақомоти давлатӣ ва шахсони мансабдори давлатӣ ҳақ надоранд, ба ягон ваҷҳ ба қадру қимати инсон бирасанд. Масъалаи дигари муҳими он дахлнопазирии шахсият, манзил ва монанди инҳо мебошад.\n\nСарқонун асосан шиносномаи давлату миллат ҳисобида мешавад, зеро дар он номи давлат, сохти давлатдорӣ ва сохтори он нишон дода мешавад. Дар он асоси низоми ҳуқуқии давлат муайян мегардад. Он ҳамеша қонуни асосии давлат ҳисобида шуда, сарчашмаи ҳамаи қонунҳо мегардад. Он барои ҳама баробар дониста мешавад.\n\nБо шарофати қабули Сарқонуни Тоҷикистон чун субъекти комилҳуқуқи муносибатҳои байналмиллалӣ, халқи Тоҷикистонро чун мардуми бунёдкор, сулҳпарвар ва фарҳангӣ шинохтанд. Ин санади муқаддас ва тақдирсоз чун чароғи фурӯзон роҳи рушди давлати соҳибистиқлоли тоҷикон ва мардуми онро барои садсолаҳо мунаввар мекунад.\n\nБо шарофати Иҷлосияи ХVI Шӯрои Олии Ҷумқурии Тоҷикистон барои омодасозӣ ва қабули Сарқонуни давраи нав ба амал омад. Дар натиҷа 6 моябри соли 1994 ин конститутсия ба тариқи райъпурсии умумихалқӣ аз ҷониби аксарияти кулли мардум пазируфта шуд ва ин рӯзи таърихӣ дар Тоҷикистон рӯзи Конститутсия муқаррар гардид.\n\nСарқонуки Ҷумҳурии Тоҷикистон аз дебоча, 10 боб на 100 модда иборат мебошад. Конститутсия ҳуҷҷати мӯътабару мӯътамади тақдирсози ҳар як миллат аст.\n\nСарқонун тавонист ифодагари манфиатҳои халқи тоҷик бошад, омоли меҳнаткашонро инъикос намояд, тоҷиконро дар арсаи олам муаррифӣ бисозад. Сарқонун барои сулҳу салоҳ ва ваҳдати комил – расидани тоҷикон нақши муҳим бозид. Ин ҳуҷҷати тақдирсоз аз ҷониби коршиносони байналхалқӣ дар шумори панҷ Конститутсияи беҳтарину мардумитарин давлатҳои узви Созмони Амният ва ҳамкорӣ дар Аврупо номбар гардид.\n\nАлбатта, дар таҳия ва омодасозии Сарқонуни даврони истиқлоли Тоҷикистон нақши Президенти мамлакат Эмомалӣ Раҳмон ниҳоят зиёд аст. Инак Сарқонуни Ҷумҳурии Тоҷикистон 16-сола мегардад ва мардум бо камоли ифтихор 6 ноябрро ҳамчун рӯзи қабули Сарқонуни Ҷумҳурии Тоҷикистон ҳамасола қайд менамоянд.\n\nХулоса, боиси ифтихор аст, ки Сарқонуни кишвар дастгиру роҳнамои мардуми тоҷик гардид. Вазифаи ҳар як шаҳрванди ҷумҳурӣ аз он иборат аст, ки Сарқонунро эҳтиром намояд.  "
      },
      {
        "title": "Мактаб макони илму маърифат",
        "content": "Чашмаи саршори илм аз остони мактаб аст,\n\nМурғи масти орзу аз ошёни мактаб аст.\n\nАқлу дониш, илму ирфон, дафтару меҳри китоб,\n\nБаҳри мо хидматрасон аз ганҷи кони мактаб аст.\n\nМактаб бузургдаргоҳест, ки баробари дар остонааш қадам гузоштан хурдон бузург, бузургон барнодил ва бехирадон соҳибхирад мегарданд. Мактаб макони илму маърифат, фархангу адаб ва донишу хирад аст. Нест касе, ки аз ин даргоҳи муқаддас сабақ нагирифта бошад. Нест бузургдиле, ки сабақи устоде надида, ба ҷое расида бошад. Ҳанӯз аз замонҳои пеш низ дар ҳолати вуҷуд надоштани мактабҳо, мадрасаҳо вуҷуд доштанд, ки аксарияти намояндагони адабиёти классики тоҷик дар онҳо сабақ омӯхтаанд.\n\nМодоме, ки мактабу Мадраса дар канор тифлону бузургонро илму адаб ва маърифату ҳунар меомӯхтаанд, пас зиндагиву умри волои инсоният ба мактабу маориф вобастагии зиёд дорад. Ба ифодаи шоир:\n\nПояи давлат набошад бе маориф устувор,\n\nДавлати поянда хоҳӣ, рӯй бар мактаб биёр.\n\nМаҳз дар мактаб маърифат пойдор, илму адаб устувор ва тавассути заҳмати устодони накӯкор шогирдон баркамолу соҳибистеъдод мегарданд. Мактаб аст, ки соҳаҳои дигари ҳаёт пойдоранд. Мактаб аст, ки инсонҳо бофазл ба воя мерасанд, мактаб аст, ки фархангу илму адаб, то андозае дар дилҳо ҷосту мардум маърифатдӯст. Омӯзгоронанд, ки дар ҳамаи мактабҳои миёнаву олӣ ва боғчаю муассисаҳои таълимӣ илм омӯхта ҳамаро ба некию накукорӣ ва фархангдӯстӣ даъват мекунанд.\n\nБе ҷон ҷасадро қадре набошад,\n\nҶисм аст мактаб, ҷон аст мактаб.\n\nОре, мактаб маъҳази пайдоиши илму маърифат аст. Ҳама дастпарварони мактабанд, ки замоне чун тифлакони аз ақлу хирад дур дар остонаш қадам гузошта, аз он бузург гардндаанд. Бе гузашт аз ин даргоҳи муқаддас касе наметавонад илм омӯхт.Гар набинад мактабу устоду таълиму адаб,\n\nКас чу ҳайвон мешавад гарчӣ бувад соҳибнасаб.  "
      },
      {
        "title": "Нашъамандӣ – вабои аср",
        "content": "Нафсу шайтон мебаранд аз разҳ туро.\n\nТо биандозанд андар чаҳ туро.\n\nФармуда Фаридуддини Аттор. Кору кирдори ношоиста, амали номатлуб касро аз роҳи дурусти ҳаёт гардонда, ӯро рӯ ба табоҳиву заволӣ меорад.\n\nНашъа низ чун моддаи мадҳушкунанда, бадтаъсир рӯ ба маргу табоҳиоваранда инсонро ба касодӣ, носолимӣ ва беобрӯгӣ мерасонад. Нашъаманд касест, ки аз обрӯю ҳиммати худу наздиконаш рӯй гардонда, ҳастию ҷонро низ асос надониста шахсияти худро помол мегардонад, зеро носолим мегардаду каҷрав, ки ин хусусиятҳо инсонро ба нестӣ мерасонанд. Беҳуда нагуфтаанд:\n\nРостиро баду бало нарасад,\n\nМарди каҷрав ба ҳеҷ ҷой нарасад.\n\nНашъамандӣ чун як бемории ғайриоддӣ ба тамоми узвҳои инсони истеъмолкунандаи маводи нашъаовар, аз қабили асаб, гурда, дил ва дигар узвҳои дарунӣ таъсир карда, беморро маҷрӯҳ мегардонад.\n\nЧун мавзӯи матни навбатӣ «Нашъамандӣ – вабои аср» аст, охирҳои асри XX ва ибтидои асри XXI буда, масъалаи глобалии тамоми ҷаҳониён гаштааст. Имрӯзҳо касоне, ки ба ин кор даст мезананд, ниҳоят зиёданд. Онҳо шояд бо сабабҳои дур гаштан аз ғаму дард, нуқсону камбудиҳоb хаёт ё бо сабаби ёр шудани беморӣ, шояд аз нодонӣ аз оқибатҳои он ё бо сабаби айшу роҳат ба ин амали номатлуб даст мезананд. Имрӯзҳо душвор нест дарёфт кардани нафароне, ки бе тарсу ҳарос даст ба куштору дуздӣ мезананду хиёнат ба номусу ҷоҳилиҳо мекунанд. Албатта, ин гуна шахсон бевосита истеъмолкунандагони ин маводи зарароваранд, ки заррае аз кору кирдори кардаашон огаҳие надоранд, зеро он беҳушу беёдашон мегардонад.\n\nБарои ин гуна шахсон, ки ҳаловати нашъамандиро медонанд, дарёфт кардани он ба кадом қиммате, ки набошад, ниҳоят зарур аст. Дар натиҷаи дарёфт накардани маблғ онҳо тамоми дороии хонаашонро фурӯхта онро мехаранд. Худро бехонумон гардонида, зану фарзандон ё волидони хешро хонабардӯш мегардонанд. Дар натиҷа, ҷамъият вайрону наздикон парешон ва оилаҳо бесаробону саргардон мегарданд. Худ низ дар кӯчаву хиёбонҳо ба ҳайси нокасу беобрӯй ва хастадилу афгор то ба рӯзи марг овора мегарданд. Ба хору хаси замин баробар поймол мегарданду наздикон аз ҳастиашон шармсору безор.\n\nЁри бад беҳтар бувад аз мори бад.\n\nТо тавонӣ бигурез аз ёри бад.\n\nБадбахтона, заноне низ ёфт мешаванд, ки ба ин амали номатлуб даст мезананд. Барои дарёфт кардан, ба истеъмол, парвариш ва фурӯши ин маводи зиёновар даст мезананд. Қадру манзалати бузурги зан, модарро, ки олиҳаи ҳусну зебоӣ ва асоси ҳастии зиндагист, бештар паст мезананд. Бехабар аз он ки бузурге гуфта:\n\nЧун шутурмурғ бидон ин нафсро,\n\nНа кашад бору на парад ба ҳаво.\n\nАлбатта, ин амали номатлуб дар ягон давру замон поянда нахоҳад буд, пойдеворе, иморате, ки тавассути нашъаҷаллобӣ бунёд гаштааст, ноустувор ва бебақост.\n\nХулоса, кохи баландафрохтае, ки аз амали носазову маблағи номуроди нопок ба авҷ сар кашида, рӯзе валангор хоҳад гашт. Номуроде, ки аз пайи нашъамандист, рӯзе қурбони кӯчаи ишрат ва айши нопок гашта, рӯ ба нестӣ меорад ва пайвандони хешро шармсор мегардонад.\n\nАминем, ки бо мурури айём нашъамандӣ чун офтоби қуллаи кӯҳе рӯзе рӯ ба ғуруб меорад ва гулҳои аз ин бӯстон сар ба авҷ кашида, пажмурдаву помол мегарданд. Иффат, покдоманӣ, ростӣ, росткорӣ ва солимақлию меҳнатдӯстии ҷавонони миллат пирӯз мегардад.  "
      },
      {
        "title": "Сарқонун – ҳуҷҷати сарнавиштсоз.",
        "content": "Давлати мустақил давлатеро меноманд, ки дорои рамзҳои давлатӣ, сарҳад, артиш мебошад. Дар баробари ҳамаи ин ҳар як давлат қонуни асосӣ дорад, ки дар он ҳуқуқ ва вазифаҳои шаҳрвандонаш сабт шудаанд. Дар Ҷумҳурии Тоҷикистон ҳам китобе ҳаст, ки мо онро  Қонуни бахт >>,  Бахтнома >> мегӯем, зеро дар ин китоб, ки Конститутсияи ( Сарқонуни ) Ҷумҳурии Тоҷикистон ном дорад, тамоми қонуниятҳои зиндагонии сокинони кишвар сабт шудааст. Бояд ҳар як сокини ҷумҳурӣ Сарқонунро эҳтиром карда, дар доираи арзишҳои он кору фаъолият намояд. Бачаҳои азиз, Шумо низ фахр кунед, ки сокини Ҷумҳурии Тоҷикистонед. Вақте ки ба дунё омадед, ба Шумо гувоҳнома додаанд, ки он сокини ҷумҳурӣ буданатонро тасдиқ мекунад. Шумо ҳамчун сокини комилҳуқуқи Тоҷикистон бояд ҳуқуқ ва вазифаҳои худро донед. Ҳамаи онҳо дар Конститутсияи Ҷумҳурии Тоҷикистон сабт шудаанд. Инро бояд аз хотир набароред, ки Конститусияи ( Сарқонуни ) Ҷумҳурии Тоҷикистон 6 ноябри соли 1994 дар раъйпурсии умумихалқӣ қабул карда шуд. 26 сентябри соли 1999 ва июли соли 2003 ба тариқи раъйпурсии умумихалқӣ ба он тағйироту иловаҳо ворид карда шудаанд. Бинобар ин ҳар сол рӯзи 6 ноябр ҳамчун рӯзи истироҳат эълон шудааст.\n\nБачаҳои донояки ман, Шумо бояд дар хотир дошта бошед, ки – Конститутсия ин рамзи озодӣ ва мустақилияти давлати мо мебошад,\n\n-Конститутсия ин кафолати озодӣ, шаъну шараф ва ҳуқуқи инсонии ҳар як шаҳрванди Тоҷикистон аст. Бинобар ин, вақте ки саҳифаи аввали Конститутсияи ( Сарқонуни ) Ҷумҳурии Тоҷикистонро мехонем, диламон лабрези фараҳ ва шодӣ мегардад. \n\nМо халқи Тоҷикистон, қисми ҷудонашавандаи ҷомеаи ҷаҳон буда, худро дар назди наслҳои гузашта, ҳозира ва оянда масъул ва вазифадор дониста, таъмини соҳибихтиёрии давлати худ ва рушду камоли онро дарк намуда, озодӣ ва ҳуқуқи шахсро муқаддас шумурда, баробарҳуқуқӣ ва дӯстии тамоми миллату халқиятҳоро эътироф карда, бунёди ҷомеаи адолатпарварро вазифаи худ қарор дода, ҳамин Конститутсияро қабул ва эълон менамоем>>.  "
      },
      {
        "title": "Сулҳ пойдории мо",
        "content": "Сулҳ баҳорест, баҳор оварад,\n\nРавнақи шодиву барор оварад.\n\nСулҳ диҳад шаршараи ҷӯи об,\n\nСулҳ диҳад ҳусни пур аз обутоб.\n\nОре, сулҳ мафҳумест бузургу пуробуранг, ифодакунандаи амният, осоиштагӣ, озодӣ, истиқлолият ва нишонаи ободию зиндагии ороми давлату миллат. Сулҳ таҷассумгари шодиву нишот, ҳамдигарфаҳмӣ, озодихоҳиву ватандӯстист. Тавре шоири сулҳҷӯ Турсунзода гуфтааст:\n\nСулҳ дар гул-гул шукуфтанҳои ҷонон кишвар аст,\n\nДар шуои офтоби толеи баҳру бар аст.\n\nДар суруди аллаву бедор чаиши модарон,\n\nХоби орому табассумҳои хуррам кӯдакон.\n\nСулҳ дар тасвири шоир асоси ободии ҳар кишвар ва манбаи хушбахтии ҳамаи тоифаи одамон аст. Ин аст, ки ҳастию пояндагии сулҳ на танҳо дар ҳастии давлату миллат, балки дар ҳастии ҳар як гулу гиёҳ ва тамоми ҷисмҳои зинда қувваи олам эҳсос мешавад. Сулҳ чун офтоби рахшон, баҳори пуробуранг, табиати пур аз роз, замини мубораку пурбор, одамони мушфиқу меҳрубониҳост. Ҳақиқатан сулҳ амниятест, ки чун дар мавриди хоб будани тифлакон модар дар истироҳат асту изтироб надорад, дар мавриди сулҳу осоиштагӣ низ давлат орому осоишта арзи ҳастӣ менамояд. Аз дарду ранҷ ва фитнаву дасисаҳо канора мегирад. Пас, сулҳу осоиштагӣ ва фароғати давлату миллат худ аз худ ба осонӣ ба даст намеояд. Барои ба даст овардани сулҳу дӯстӣ, ҳанӯз дар солҳои давраи Ҷанги Бузурги Ватанӣ мардуми мо дар муҳорибаҳои шадиду хунин ва дардафзо иштирок намуда, ҷони худро дар роҳи сулҳу дӯстӣ ва озодии Ватани хеш дареғ надоштаанд. Фарзандону ҳамсарони меҳрубони хешро ба ҳоли худ гузошта, баҳри озодии Ватан кӯшидаанд. Гуруснагиҳо дида, афсурдагиҳоро паси cap кардаанд. Натиҷаи ин заҳматҳои зиёди чунин мардонӣ баномусу нанги миллат имрӯз моён бо умеду орзу ва озодиву осоиштагӣ умр ба cap мебарем. Хушбахтем, озоду бофароғат зиндагӣ мекунем, офтоби гармталъат саховатмандона ба сарамон нуру зиё ва меҳру муҳаббат эҳё намуда, шодиамонро афзун мегардонад. Имрӯз бо заҳмати беандозаи Президенти давлатамон Эмомалӣ Раҳмон ва дастгирии миллати бонангу номуси тоҷик Тоҷикистон бо ҳамаи кишварҳои дунё робитаи дӯстӣ дорад. Ҳамарӯза чун миллати сулҳхоҳу давлати тинҷу ором ҳамкориву ҳамрайъӣ намуда, дар бурду бохт ва камию костиҳои онҳо саҳмгузор аст. Тамоми давлатҳо бо кишвари мо робитаҳои дӯстӣ доранд, ки ин натиҷаи сулҳу оромӣ аст.\n\nМардуми тоҷикзабонро даҳр бишносад кунун,\n\n3-он ки бошанд ҳар нафас ваҳдатгарои манзилам.\n\nТолиби сулҳанд доим мардуми тоҷикзабон,\n\nТакя бар онҳо намояд қавми соҳибманзилам.\n\nСулҳ дар ҳаёти имрӯзаи мардуми тоҷик ва фарҳангдӯст бо калимаи «Ваҳдат» пайванд гардида, мафҳуми бештареро фарогир гардид. Акнун дар ҷумҳурии офтобрӯямон Тоҷикистон рӯзи 27-июн ҳамчун рӯзи Вахдати миллӣ ҷашн гирифта мешавад. Мардуми мо ин рӯзро чун рӯзи баҳамоӣ, ҳамгироӣ, сулҳу оштипазирӣ ва ваҳдату ҳамфикрӣ ҷашн мегиранд.\n\nСулҳ ваҳдат ифтихори миллати соҳибдилам,\n\nВасфи онҳоро намояд решаи ҷону дилам.\n\nДар миёни қавмҳо пайвастагӣ моро аз он,\n\nДарҳ бинмояд ситоиш, мардуми барнодилам.\n\nХулоса, сулҳ армуғон ва дастоварди бузургест, ки аз сарвати бисёр болотар аст. Ҳеҷ як дороиву афзунӣ ба як лаҳзаи осоиштагӣ ва дӯстиву сулҳу субот баробар буда наметавонад. Сулҳ неъмати гарону ноёфтанист, ки миллатро бузургию арзи баланд ва давлатро афзунию шӯҳратёр мегардонад.  "
      },
      {
        "title": "Тараққиёти тарбия",
        "content": "Иқтидори таълиму тарбия, ақлу заковати бепоёни инсон чунон пеш рафтааст, ки башарият дар таърихи ҳазорсолаи муққадам дар шигифт мондааст.\n\nРаванди инкишофи ин дигаргунӣ миқдор ва сифати ҷисмии инсон аст. Натиҷаи инкишоф ин ташаккули одам ҳамчун намуди мавҷудоти зиндаи биологӣ ва иҷтимоӣ мебошад. Инкишофи ҷисмонии одам ба хусусиятҳои биологӣ вобаста буда, дар худ тағйироти морфологӣ, биокимиёвӣ, физиологӣ мегирад. Аммо инкишофи иҷтимоӣ ба рушди психологӣ, рўҳӣ, ақлонӣ хос аст.\n\nТараққиёт мафҳуми фалсафӣ буда, гузаштан аз як ҳолат ба ҳолати дигар, ба вуҷуд омадани тағйиротҳои миқдорию сифати пешравиро мефаҳмонад.\n\nАгар одам ба дараҷаи рушди иҷтимоӣ расад, онро шахсияти дорандаи ҳуш ва худогоҳ, қобили фаъолияти мустақилона, дигаргунсозанда меноманд. Одам ҳамчун шахсият таваллуд намеёбад, балки дар ҷараёни инкишоф ба он молик мегардад.\n\nМафҳуми «шахсият» аз «одам» бо хусусияти сифатҳои иҷтимоии худ фарқ мекунад, зеро ў бо таъсири муносибатҳои ҷамъиятӣ, робита бо одамон ташаккул меёбад. Одам ҳамчун шахсият дар низоми иҷтимоӣ бо роҳи мақсадгузорӣ ва тарбияи андешидашуда ташаккул меёбад. Шахсият ба андозаи аз худ кардани таҷрибаҳои иҷтимоӣ аз як тараф ва ба андозаи ба қадри ҳол ҳиссаи боздиҳӣ ба ҷомеъа, ба хазинаи моддӣ ва арзандагии маънавӣ гузаштан, аз тарафи дигар муайян карда мешавад. Барои шахсият шудан, одам бояд дар фаъолияти амалии худ зоҳир гардад хусусиятҳои ботинии табиат, шакли ҳаётӣ ва тарбиявиашро ифшо диҳад.\n\nИнкишофи одам-ҷараёни басо мураккаб, давомдор ва боихтилоф аст. Дар ҷисми одам дигаргунӣ тамоми умр давом мекунад, вале хусусан сифатҳои ҷисмонӣ ва олами рўҳии одам айёми кўдакӣ ва ҷавонӣ бошидат тағйир меёбад. Инкишоф на бо ҷамъшавии тағийроти миқдории оддию хати рост, балки аз паст ба боло ҳаракат мекунад. Ҳамин тавр, хусусият ва сифатҳои рушди биологии инсон ба мафҳуми «шахсият» шомил намешавад. Мавҷудияти хусусиятҳои шахсият ба сифатҳои ҷамъиятии ў алоқаманд нест. Алахусус мафҳуми «шахсият» ин тавсифи моҳияти ҷамъиятии инсон, сифатҳои он – нутқ, шуур, захираи луғавӣ, одатҳои гуногуни рафтор ва муносибатҳои ҷамъиятӣ, ки ўро мавҷудоти ҷамъиятӣ мегардонанд, дар бар мегирад. Аз ин лиҳоз кўдаки навзод ва одами ақлбохтаро шахсият намегўянд.\n\nХусусияти шахсиятро мафҳуми «фардият» пурра мегардонад. Фардият хусусиятҳои ба худ хоси номонандӣ ва фарқияти як одам аз одами дигарро ифода мекунад. Фардият ҳамчун қоида, бо аломатҳои махсус бо мизоҷ, фаъолияти эҷодии иҷтимоӣ ва рафтори оқилонаи худ комилан ба мафҳуми «шахсият» мутааллиқ аст.  "
      },
      {
        "title": "Тозагӣ гарави саломатист",
        "content": "Инсон дар рӯи замин сарчашмаи ҳамаи ободиҳо, озодиҳо ва пешравию комёбиҳои ҳаёт аст. Тамоми мавҷудоти олам маҳз тавассути меҳнати фидокоронаи инсони асил арзи ҳастӣ мекунанд. Инсоне, ки саропо манбаи дастовардҳои асилу пурарзиш аст. Инсоне, ки гулу гиёҳро ҳастӣ бахшида. Инсоне, ки ҳайвоноту набототро нигаҳбон буда. Инсоне, ки муҳиту ҷомеаро созгор буда. Инсоне, ки ҳама соҳаҳоро пешрав гардида. Инак, ин инсони созандаву ҳаётофарин, ки Худованди мутаол қудрату бузургиаш бахшида, созандаи муҳити солим, фарзандони баркамол ва нишондиҳандаи сифатҳои олии инсонӣ дар рӯи замин аст.\n\nТавассути ақли бузургаш инсон муҳитро тозаву озода нигоҳ медорад, аз ифлосиву нопокиҳо эмин мегардонад. Покии ҳар як гӯшаву канор, молу амвол, чизу чора ва оилаҳову фарзандони солим маҳз ба инсоният вобастагӣ дорад.\n\nТозагӣ, ки зери ин истилоҳ мафҳумҳои покӣ, муҳити тоза аз ифлосиҳо, покии обу дигар сарватҳо, покии ашёи рӯзгор, манзили истиқоматӣ, кӯдакони ноболиғу сару либос ва кулли мавҷудоти олами ҳастӣ дониста мешавад, ба инсон вобастагӣ дорад. Ҳамаи инсонҳо чӣ марду чӣ зан чӣ кӯдакону чӣ болиғ вазифадоранд, тозагиро ҳамчун вокеияти аввалиндараҷа қарзи асосии инсониашон шумурда, ҷомеа, маҳал, оилаи хешро ҳамеша тозаву озода нигаҳдор бошанд. Тоза нигоҳ доштани оби кӯлу дарёҳо асоси ҳастии инсону ҳамаи мавҷудоти рӯи замин, аз ҳама муҳим аст. Намебояд гузошт, то дар обҳо ифлосиҳо партоянд. Намебояд гузошт, то обҳоро, ки сарвати бузургу тақдирсозанд, бо нопокиҳо олуда гардонд. Тозагии муҳити обу ҳаво нигоҳ доштани ҳастии растаниву наботот, ки ҳама ба инсон фоидабахшанд низ аз худи одамон вобастагӣ дорад.\n\nОдамон, бахусус занон асоси тоза нигоҳ доштани маводи рӯзгор, аз қабили хонаву ашёи он, либосу палос, ҷамъи ашёи рӯзгордорӣ, тозагии тифлакону муҳитро иҳота кардаанд.\n\nАгар дар хонадон зани оқилаву порсо ва покдоману ҳалолкор вуҷуд дошта бошад, албатта, ҳама ашёҳо низ тозаву озода ва дар ҷои худ қарор мегиранд. Шуста истифода кардани меваву сабзавот, тоза нигоҳ доштани амволи хона низ муҳитро озода мегардонад. Нафас гирифтани ҳавои хубу дилкаш мояи тансиҳатии ҳамаи аҳли хонадон мегардад. Аз ҳар гарду ғубор, нопокию ифлосӣ ва аз ҳар нафас ҳавое, ки мегирем, бояд покию тозагӣ хост. Тансиҳатии ҳар як инсон аз хурд то бузург ба муҳити иҳотакарда вобастагӣ дорад. Агар ҳавои хонадон тозаву озода, ҳар як маводи истеъмолӣ поку беолоиш набошанд, инсон наметавонад тансиҳат бошад.\n\nХулоса, гарави тансиҳатии ҳар як инсон тозагии ӯст. Тозагии муҳити ӯ, дасту дилу дида, тозагии хонадони атроф, обу ҳаво маҳз ба худи инсон вобастагӣ дорад. Бисёр мебояд мулоҳизакор буд, то муҳит солиму озода ва фарзандон саломату барҷо бошанд. Бисёр мебояд кӯшид, то ҳамаи ҳастии ҳаётро пок дошт. Бисёр мебояд ҷаҳд кард, то тансиҳат буд. Аммо барои ҳамаи ин бояд ҳалолкору покизакирдор ва созишкору дӯстдори муҳити хеш буд. Ба ононе, ки тозагии муҳити экологии атрофро халалдор мекунанд, бояд мубориза бурд. Онҳоро ба тозаву озода нигоҳ доштани ҳар як гулу гиёҳ ва обу хоки муқаддаси Ватани азиз даъват намуд.\n\nПок дор аз ҳар губор оинаат! Гуфтаанд, ки ҳақу барҷост. Агар мехоҳем, ки зиндагии осоишта, рӯзгори обод, фарзандони солимфикру тансиҳат дошта бошем, пас моро лозим меояд, тозакору муҳитпарвар ва бунёдкори ҳаёти бофароғати хеш бошем. Ҳар як ҳастӣ ва ҳар қатраи обу хоки адокардаи Офаридгори созандаро поку беолоиш нигоҳ дорем.  "
      },
      {
        "title": "Тоҷикистон-сарчашмаи оби тоза",
        "content": "Об асту ҳаёт пойдор аст,\n\nОб асту замину кишту кор аст.\n\nМаҳсули ҳама ҷаҳони ҳастӣ,\n\nАз ҳастии оби файзбор аст.\n\nОре, об манбаи ҳастии ҳамаи мавҷудоти олам аст. Об захираи бузургест, ки воқеияти он ҷаҳону зиндагониро таровату зебоӣ ва сарсабзиву озодагӣ мебахшад. Ҳастии гулу гиёҳ, ҳайвоноту наботот, растаниву инсоният, хосса зиндагии осоиштаву ободӣ ва озодагиву пурбаракатӣ ҳама ба об вобастагӣ дорад. Обро инсон барои нӯшидан, пухтани хӯрок, шустушӯй сохтани манзил, тозагии кӯчаҳо, обёрии заминҳо истифода мебарад. Инчунин одам бо роҳҳои обӣ заврақу киштӣ ронда, ҳар гуна бор ва мусофиронро мекашонад. Оби шаршарадор турбинаҳоро ба ҳаракат дароварда, ҷараёни электрикӣ ҳосил мекунад. Бо қувваи оби зиёд чархи санги осиёб, дастакҳои обҷувоз ҳаракат мекунанд.. Кори ягон соҳаи саноат бе об пеш намеравад. Дар фабрикаву заводҳо обро барои тайёр кардани маҳлули рангҳо, оҳар додани матоъ, коркарди пӯст, тайёр кардани коғаз, собун, нонпазӣ, нӯшокиҳои гуногун истифода мебаранд.\n\nИнсон бе об зиндагӣ карда наметавонад. Ҳатто қисмати зиёди вазни бадани инсоният аз об иборат аст. Инсон дар тамоми лаҳзаҳои ҳаёташ аз об истифода мебарад. Об одамро аз ифлосию нопокӣ, аз бемориву дардҳо эмин мегардонад. Об сабзавоту наботот ва ҳайвонотро, ки инсон ҳамеша бо онҳо сарукор дорад, манбаи асосист. Ҳатто намии замин аз об аст, ки бе он ягон растанӣ ва гулу гиёҳ намерӯяд.\n\nМо, тоҷикистониён аз сероб будани сарзамини бузургамон бояд ҳамеша бифахрем. Тоҷикистон аз захираи об бой буда, қариб 7000 пирях, 155 кӯли гуногунҳаҷм, даҳҳо ҳазор чашмаоби одию маъданӣ ва обанборҳои зиёд дорад. Дар Тоҷикистон дарёҳои Сир, Вахш, Зарафшон, Варзоб, Кофарниҳон, Панҷ ҷорӣ мешавад, ки онҳо на инки Тоҷикистонро, балки мамлакатҳои ҳамсоя Узбекистону Туркманистонро низ шодоб мегардонанд. Ду дарёи калоне, ки аз кӯҳҳои осмонбуси мо сарчашма мегиранд, баҳри Аралро, ки имрӯзҳо хушк шуда истодаасту дар минтақаи Осиёи миёна ҳисороти зиёд оварданаш мумкин аст, аз об пур мекунад.\n\nБе об зиндагӣ пойдор буда наметавонад. Аз қадимулайём дар китобҳои динӣ низ об чун манбаи асосии ҳаёт дониста мешавад. Чор унсур дар ҳаёт муқаддасанд: об, хок, оташ, бод, ки тамоми мавҷудоти олам ба онҳо эҳтиёҷ доранд.\n\nМодоме ки асоси зиндагии ҳамаи мавҷудоти олам обро медонем, пас вазифадорем, ин маъхази бузургро чун асоси ҳастӣ, чароғи равшанидиҳанда, созгори дунёи ҳастӣ эҳтиром намоем, тозаву озода нигоҳ дорем, нагузорем, ки нохалафе ин мӯъҷизоти бузургро ифлос гардонад, ба он партовҳо партояд ё ягон амали носазое нисбати он раво бинад, зеро:\n\nЗи ҷӯе, ки хурдӣ аз он оби пок,\n\nНабояд фикандан дар он сангу хок,  "
      },
      {
        "title": "Устод – беҳтарин падар",
        "content": "Ҳар киро дар зиндагӣ устодест. Имрӯз чӣ муаллиму чӣ духтур, чӣ ронанда ва чӣ коргару бофанда ҳама устодону шогирдони худро доранд. Ҳамаро дар ҳаёт касе омӯзонидааст. Ягон кору амал, ягон пешравию афзалият, ягон бурду бохт безаҳмат, бемашаққату қадршиносии устоде ба авҷи аълое намерасад. Инсон даме, ки чашм ба олами ҳастӣ мекушояд, албатта бо як ҳусну истеъдоди Худовандӣ тавлид мешавад, аммо худ танҳо бе сарварӣ, бе роҳнишондиҳӣ ва бе устоде соҳиби мақому мартабае шуда наметавонанд. Тавре гуфтаанд:\n\nҲеҷ кас аз пеши худ чизе нашуд,\n\nҲеҷ оҳан ханҷари тезе нашуд.\n\nҲеҷ Мавлоно нашуд Мавлои Рум,\n\nТо муриди Шамси Табрезӣ нашуд.\n\nВақте калимаи устодро ба забон меорем, бевосита пеши назарамон симои муаллим падидор мегардад. Аммо ин фикр тамоман чизи дигар аст. Устод касест, ки дар симои ӯ кас омӯзандаи ҳама гуна роҳу равиш, кору фаъолият ва ҷамъи ҳунару истеьдодро дидан мумкин аст. Ба ибораи дигар, мо метавонем устодро мураббӣ ва роҳнишондиҳандаи кулли корҳои хайр бигӯем. Зеро гуфтаанд:\n\nҲар шахс метавонад аз таҷрибаи бузурги ҳаётиаш кору фаъолиятеро ба касе омӯзад.\n\nШахсоне ҳастанд, ки ягон мактаби маърифатию илмиро нагузаштаанд, аммо корҳоеро ба субот расонида метавонанд, ки арзиши баланд доранд ва чунин қобилияташон боиси ифтихор аст. Ин гуна шахсонро албатта, метавон устод номид, зеро метавонанд дар дили ҳама гуна афрод бо ҳунари волояшон роҳ ёфта, ҳаваси омӯхтани ҳунареро бедор карда, ҳаётро рангинию хушӣ бахшанд. Воқеан муҳим аст, ки ҳар шахс бояд ҳамин гуна шахсияти ғамхор буда, дар зиндагӣ ягон амали хайреро анҷом диҳад.\n\nШогирдонро низ лозим меояд, ки аз заҳматҳои устодони хеш бохабар бошанд, онҳоро кадршиносӣ карда тавонанд, зеро бе захмати зиёди устодон ягон шогирд ба ҷое расида наметавонад. Обрӯи шогирдони болаёқат обрӯи устоди онҳост.\n\nАлбатта, шахсе, ки барои омӯхтану аз худ кардани коре заҳмат мекашад, бе иззат буда, наметавонад маҳсули меҳнати ҳар як инсони асил аз ҷабри заҳмати кашидааш падид меояд. Ба қавли Румии бузург:\n\nҲар кӣ ранҷе дид, ганҷе шуд падид,\n\nҲар кӣ ҷаҳде кард, бар ҷаҳде расид.\n\nХулоса, ҳар кору амале ба устод эҳтиёҷ дорад. Наметавон бе дастгирию маводи касе кореро ба анҷом расонда соҳибобрӯ гашт.\n\nДар ягон давру замон қадр, манзалат ва бузургии одамони дастгир, устодон ва роҳнишондиҳандагон аз байн намеравад. Онҳо ҳамеша чун устоди бузург ва ситораҳои дурахшони ҳаёт мӯътабар ва зинданом буда, ҷамъият ба онҳо ниёз дорад.\n\nБале, устодон ҳамеша зиндаёданд ва дар ҳар як лаҳзаи ҳаёт ба хотир оварда мешаванд, зеро пойдории ҳаёти кас ба устодон – нишондиҳандагони роҳу равиш, касбу камол ва роҳнамоёни зиндагӣ вобастагӣ дорад:\n\nУстод агар набошад, ақле ба cap набошад,\n\nДар боғи зиндагонӣ, гарди самар набошад.\n\nБе роҳнамою роҳбар, дар ин ҷаҳони бесар,\n\nПойи равон набошад, нури басар набошад,..\n\nШахсияте, ки дар зиндагии хеш ҳунари волои худро ба касе намеомӯзонад, яъне шогирде тарбия наменамояд, дарахти бесамареро мемонад, ки беманфиат аст. Анъанаи неки мардумӣ омӯзонидани ҳунарҳои воло ба насли ояндаи миллат аст, ки фардои дурахшони ҳаёт аз он сахт вобастагӣ дорад. Зиндаёд будани номи бузургон маҳз тавассути ҳунари воло, дастранҷи зебо ва шогирдони баркамол сурат мегирад: Тавре Саъдии бузург фармуда:\n\nСаъдиё, марди накуном намирад ҳаргиз,\n\nЗинда он аст, ки номаш ба накӯӣ набаранд.  "
      },
      {
        "title": "Ҳар ки хандонад ятими хастаро",
        "content": "Ҳар кӣ хандонад ятими хастаро,\n\nБоз орад ҷаннати сарбастаро.\n\nФармудааст Шайх Аттор. Ятимон, бахусус тифлакони ятим касонеанд, дар зиндагӣ афсурдаву дилозурда. Барои онҳо ҳаёт гарчанде дар шароити хуб бошад ҳам, маъное надорад. Зеро барояшон бузургтарин меҳр, азизтарин ҳастӣ ва умеду орзуяшон, ки падарону модаронанд, намерасанд.\n\nМеҳри падару модарро ба фарзанд ҳеҷ гоҳ касони дигар дода наметавонанд, зеро он меҳр пур аз қалби саршор ва пайванди хуну дили гарм буда, фарзанди ҷигарбандро эҳсоси хушӣ мебахшад.\n\nВолидон беҳтарин пушту паноҳ, азизтарин ҳастии олам, мунаввартарин қалби саршор, пурзӯртарин қуввату мадори дилҳои нотавонанд. Ононро ягон ҳастии ҳаёт ҷойгир буда наметавонад. Бинобар ҳамин ятимон аз ҳамин меҳри бузург маҳруманд. Онҳоро ҳамеша бо як дилгармӣ ва меҳру муҳаббати самими мебояд парвариш кард. Саъдии бузург дар ҳамин бора барҷо фармудааст:\n\nПадармурдаро соя бар сар фикан,\n\nҒубораш бияфшону хораш бикан.\n\nЯтимонро дастгирӣ кардан, хотирашонро лаҳзае бошад, ҳам болида гардондан ниҳоят корест савоб. Ҳар нафаре, ки ятимонро парасторӣ мекунад ва дар ҳаёт болидаруху дилгармӣ месозад, некии бузурге ба даргохи Офаридгори созанда ба ҷо меорад. Беҳтарин амали нек парастории ятимон буда, ин гуна афрод дар ду дунё сазовори осоиш ва хушҳолианд.\n\nБа даст овардани дили ятимони бекас ба даст овардани дунёи азалист. Агар ятимеро дар ҳолати нороҳат ва афсурдагӣ вохӯрем, мебояд то охирин қудрату тавоноӣ ононро хурсанд кард, то бекасиву ятимиашонро эҳсос накунанд. Нороҳат гаштани ятими хастадил ба ҷароҳати бузурге шабоҳат дорад, ки ҳамеша сӯз дорад. Дар ҳузури ятимони бекас ҳатто сила кардани сари фарзанди хеш норавост.\n\nЧун ятимеро касе гирён кунад,\n\nМолик андар дӯзахаш бирён кунад.\n\nҲавасманд гардонидани ятиме дар зиндагӣ ба зиерат намудани хонаи Худованди муттаол баробар аст.\n\nКаъба чӣ равӣ, бирав дилеро дарёб,\n\nХуштар зи ҳазор Каъба бошад як дил.\n\nАлбатта, ана ҳамин гуна дилҳои эҳтиёҷмад дилҳои ятимони бепарастор аст, ки меҳрубонию лутфу марҳаматеро мехоҳанд. Офаридгори бузург касеро дӯстдор аст, ки ятимпараст бувад. Мо хушбахтона, дар давлате зиндагӣ мекунем, ки пур аз ятимхонаҳову шахсиятҳои ятимпаравар аст. Дар ин гуна ятимхонаҳо бепапасторон бо меҳру муҳаббати бузург парварида шуда, аз афсурдагиву ғам дар каноранд. Дарди бекасиашонро эҳсос намекунанд. Илм меомӯзанд, муҳаббат мебинанд, хотирашон болида мегардад. Зеро давлати бузургу ҳаммаслакро марди шуҷоъу хирадманди асил Эмомалии Раҳмон бо дили пур аз меҳри саршор роҳбаладӣ менамояд. Дар ҳамаи ҷашнҳои таърихию идҳои мардум пеш аз ҳама аз тарбияю таълими хонаҳои бепарастории кишвар дидан мекунад. Онҳоро ҳавасманд мегардонад.\n\nҲамеша ҷаҳд бояд кард, ки ятимонро хушнуд сохт. Набояд гузошт бепарасторе дар фироқи дурии волидон сӯзад, афгор гардад. Онҳоро ҳамеша бояд дастгир буд, ёрӣ расонд, ҳавасманд гардонид, то анҷоми давраи наврасӣ барояш чун дар зери сояи дарахтони пурбор, лутфу марҳамати шахсиятҳои дар канор буда хуб гузарад, то баробари тифлони босаробон хушхол бошанд.  "
      },
      {
        "title": "Садриддин Айнӣ",
        "content": "Сардафтари адабиёти навини тоҷик ва Қаҳрамони миллии Тоҷикистон Садриддин Сайидмуродзода Айнӣ27 (15) апрели соли 1878 дар деҳаи Соктареи тумани Ғиждувони Аморати Бухоро (дар ноҳияи Ғиждувони вилояти Бухорои Ўзбекистон) ба дунё омадааст. Фарзандаш ховаршиноси барҷастаи Тоҷикистон Айнӣ Камол. Падараш Саидмуродхоҷа кишоварз буд, аммо чун худ соҳиби хату савод буд, кӯшиш мекард, ки фарзандонаш низ донишомӯхтаву донишманд бошанд. Аз ин рӯ, писараш Садриддин Айниро дар шашсолагӣ (6) ба мадрасаи рустояшон дод. Устод Айнӣ донишомӯзияшро дар он мадраса дар достони «Мактаби кӯҳна» тасвир карда ва дар «Ёддоштҳо» мегӯяд: «Чунон ки падарам дид, дар он мактаб ман саводи амиқ гирифта натавонистам ва маро ба мактаби духтарона дод». Дар мактаби духтарона Садриддин чанд ҷузъ аз Бедил ва чанд ҷузъ аз ғазалиёти Соибро хонда дар даҳсолагӣ мактабро хатм мекунад. Аммо бачагии Садриддин Айнӣ дар оғӯши падару модар дер давом накард. Вабое, ки соли 1889 Бухоро ва атрофи онро фаро гирифт, дар чиҳил рӯз ӯро ҳам аз падар ва ҳам аз модар ҷудо кард.\n\nОрзую ҳаваси илму шеър Айниро дар 12-солагӣ ба Бухоро овард. Ба мадрасаҳои Бухоро дохил шудан ва дониш гирифтан барои Айнӣ барин фақирзодагони илмҷӯ хеле мушкил буд. Вале ӯ ба шарофати ҳавасмандӣ ва толиби илм буданаш тамоми душвориҳои рӯзгор ва омӯзишро паси сар карда, 16 сол дар мадрасаҳои Бухоро таҳсил намудааст. Айнӣ дар мадрасаҳои мири Араб, Олимҷон, Бадалбек, Ҳоҷӣ Зоҳид ва Кӯкалдош таҳсил карда, соли 1908 онро хатм мекунад. Муддати 27 соли зиндагӣ дар БухороАйнӣ боз аз ду мактаби дигар гузаштааст: яке мактаби меҳнат ва дигаре мактаби ҳаёт. Барои ёфтани қути лоямуташ ӯ аз ҳеҷ кору заҳмат даст накашидааст: гоҳ фарроши мадраса, гоҳ ошпаз, гоҳ ҷомашуй, гоҳ мардикор буд. Дар мактаби ҳаёт Садриддин ҳаёти ҷамъиятро омӯхт. Аз табақаю тоифаи гуногуни одамон, муносибатҳои синфии мардум, ҷаллодони амир, задухӯрдҳои дорою нодоро дониши зиндагӣ меомӯхт.\n\nАз соли 1896 Садриддин Айнӣ бо тахаллуси адабии «Айнӣ» ба навиштани шеърҳои мустақилона cар кардааст. Назари устод Айнӣ пас аз мутолиа кардани асари Аҳмади Дониш«Наводир-ул-вақоеъ» нисбат ба сохти пӯсидаи аморати Бухоро тамоман дигар гардид ва нисбат ба ин ҷамъияти фарсуда дар дили ӯ як нафрати ниҳоние пайдо шуд. Аз ин рӯ, дар ибтидои асри 20 устод эҷодиёти идеяҳои пешқадами маорифпарварон Аҳмади Дониш ва Шоҳинро давом дода, роҳи ояндаи худро муайян намуд. «Таҳзиб-ус-сибён»-ро устод Айнӣ маҳз ба хотири тарбияи наврасон дар рӯҳияи муосир соли 1909 барои шогирдони дар Бухоро мактабҳои усули нав офарид. Чунин корҳои хайр ба Амир маъқул набуд. Аз ин хотир, устодро ба зиндон мепартояд ва ӯро 75 чӯб мезананд. Пас аз 52 рӯзе, ки дар беморхона муолиҷа мекунад, Садриддин Айнӣ баСамарқанд кӯчида меояд. Ӯ чи дарСамарқанд ва чи дар Тошкент дар корҳои комитети револютсионӣ иштирок карда, варақа, даъватнома ва баённомаҳои ҷангӣ менависад, тарғиботу ташвиқот мебарад. Амири Бухоро аз он ки Ҳокимияти Шуравӣ ба Айнӣ пушту паноҳ шудааст, бо тӯҳмати алоқа доштан бо муборизони зиддиаморат, бародари хурдии нависанда - Сироҷиддинро ваҳшиёна дар зиндон мекушад. «Марсия» – и ҷонгудози Айнӣ ба ҳамин муносибат навишта шудааст. Ҳирси хунхории Амир бо ин ҳам қаноат накарда, бародари калонии ӯ Мухиддинхоҷаро низ қатл менамояд. Баъди ин воқеаҳо қалами Айнӣ тезу бурро шуд ва ба ӯ муяссар гардид, ки дар мақолаю рисолаҳо, асарҳои таърихӣ ва бадеии минбаъдааш нишон диҳад, ки бо хоку замин яксон шудани тартибу низоми амирӣ таърихан қонунист.\n\nҲамин тавр, бо ғалабаи Инқилоби Октябр нависанда аз нав ҷавон шуд. Аз соли 1918 дар системаи маорифи халқ ва нахустин матбуоти инқилобии тоҷику ӯзбек кор кардааст. Баъд аз таъсиси Ҷумҳурии Халқии Шӯравии Бухоро (1920) муддате дар консулхона, сипас дар идораи тоҷорати он хидмат кардааст. Аз соли 1926 дар Нашриёти давлатии Тоҷикистон вазифаҳои мушовир ва муҳаррири адабиро баҷой овардааст. Соли 1934 дар Анҷумани якуми умумииттифоқии нависандагони шӯравӣ ширкат варзида, узви Раёсати Иттифоқи нависандагони СССР интихоб шудааст. Дар соҳаи илм ба ӯ дараҷаи доктори илмҳои филологӣ бахшида шуда, бо унвони академики фахрии Академияи илмҳои ҶШС Ӯзбекистон тақдир карда шуд. Айнӣ академики АИ ҶШС Тоҷикистон таъин гашт, ӯ нахустпрезиденти АИ ҶШС Тоҷикистон (1951—1954) мебошад.\n\nУстод Садриддин Айнӣ 15 июли соли1954 дар шаҳри Душанбе аз олам чашм пӯшид. Ҳоло Мақбараи Айнӣдар як ҷои хушманзараи Душанбезиёратгоҳи аҳли адаб аст. Ин мавзеъро ҳоло Боғи фароғат ва истироҳати ба номи Садриддин Айнӣмегӯянд.\n\nФаъолияти омӯзгории Садриддин Айнӣ ҳанӯз айёми мадрасахонияш оғоз гардида, дар ду самт идома ёфтааст:1.Таълим дар мактабҳои усули нав.2.Таълифи китобҳои дарсӣ.\n\nСоли 1906 дар Бухоро Абдураҳмон Саидӣ ном тотор нахустин мактаби нави тоториро таъсис дод. Азбаски дар ин мактаб чанде аз бачаҳои тоҷик низ таҳсил мекарданд, Айнӣ дарсҳои Саидиро бо забони тоҷикӣ барои талабагони тоҷикзабон тарҷума мекард. Вақте ки 8 ноябрисоли 1908 дар ҳавлии Мирзо Абдувоҳиди Мунзим аввалин мактаби нави тоҷикӣ кушода мешавад, фаъолияти омӯзгории Айнӣ боз ҳам васеъ гардид. Дар мактаби М.А. Мунзим ва С. Айнӣ низ нарасидани китобҳои зарурӣ эҳсос карда мешуд. Бо мақсади бартараф намудани ин норасоӣ соли 1909 бо ташаббуси ҳар ду “Ширкати Бухорои Шариф” таъсис гардид. Ин ширкат дар навбати аввал барои саҳеҳ талаффуз кардани овозҳои нутқ, махсусан оятҳои Қуръон, китоби “Тартиб- ул-Қуръон”- ро ҳозир намуданд. Бо ташаббуси С. Айнӣ инчунин китоби дигари дарсӣ “Таҳзиб-ус-сибён” (“Тарбияи ҷавонон”) тайёр ва нашр шуд. Лозим ба ёдоварист мактабҳои усули нав аз макотиби маъмули амирӣ куллан фарқ мекарданд. Хонандагон дар мактабҳои амирӣ, ки Садриддин Айнӣ усули дарсгузарии онҳоро дар асари «Мактаби кӯҳна» тасвир кардааст, чанд соли умри худро зоеъ карда боз бесавод мемонданд. Толибони хурдсоли мактаби кӯҳна танҳо кӯр – кӯрона хондану аз ёд кардани Қуръон ва дигар китобҳои диниро меомӯхтанд. Дар макотиби усули нав бошад, толибон дар давоми чанд моҳи таҳсил хондану навиштанро аз бар мекарданд. Дар мактабҳои мазкур ғайр аз улуми динӣ боз ба бачаҳо илмҳои табиӣ ва фанҳои дақиқро низ меомӯзонданд. Ҳамаи ин боис шуд, ки муллоҳои мутаассиб зидди макотиби нав ва муаллимони онҳо балво бардоранд. Уламои дин, ки ба дарки аслии таълимоти ислом намерафтанд, муаллимони мактаби навро «кофир» ва мактабро «шайтонхона» эълон карда, аз мардум даъват менамуданд, ки фарзандони худро ба мактабҳои кофирӣ надиҳанд. Дар ҳама ҷо муассисон ва муаллимони мактабҳои навро таҳқир мекарданд таҳдид менамуданд, балои охири замон мехонданд.\n\nМахсусан Абдувоҳиди Мунзим ва Садриддин Айнӣ зери фишорҳои зиёд қарор доштанд. Аммо эшон пешаи муқаддаси омӯзгориро тарк накарданд, ҳатто лаҳзаҳое будааст, ки барои амон ёфтан аз чанги душманон либосҳои занонаро ба бар карда суйи мактаб рафтаанд. Вале 25 сентябри соли 1909, бо амри ҳукумати амирӣ, мактаби Мунзимбаста шуд. Баъд аз ин таҳсили бухороиёнро дар мактабҳои усули нави тоторӣ ҳам манъ намуданд. Эҷодиёти Айнӣ аз солҳои 90-уми асри XX шуруъ мешавад ва ӯ зуд дар радифи шоирони пешқадам қарор мегирад. Осори адабии ӯ дар қолаби назму наср офарида шудаанд. Нахустин ашъорашро ҳанӯз дар овони таҳсили мадраса таҳти тахаллусоти «Муҳтоҷӣ», «Ҷунунӣ» ва «Сифлӣ» ба қалам овардааст. Аз соли 1895 тахаллуси «Айнӣ»-ро қабул ва бо ҳамин ном шӯҳрати ҷаҳонӣ пайдо кардааст. Устод бо шеъри «Гули сурх», ки соли 1895 бо тахаллуси Айнӣ эҷод карда буд, ба остонаи адабиёт ё шеъру шоирӣ ворид гардид. Таърихи эҷоди шеъри мазкур хам аҷиб аст. Дар ин шеър устод пас аз тасвири баҳору зебоиҳои он ва ситоиши «Гули сурх» дар банди охири он аз муфлисӣ, нодорамӣ ва қашшоқии хеш дарду аламашро изҳор мекунад:\n\nРози дил мегуфтам ар як марҳаме медоштам,\nШикваҳо мекардам аз ғам ҳамдаме медоштам\nАз тамошои Гули сурх аз чи мемондам ҷудо\nГар ба каф чун аҳли олам дирҳаме медоштам\n\nШеърҳои даврони мадрасаи ӯ дар пайравии шоирони гузаштаву муосираш эҷод шуда, бештар ба кайфияту ҳолати зиндагонии давраи таҳсилаш алоқаманд будаанд. Чанде аз ин қабил шеърҳояш ба тазкираву ҷунгу баёзҳои ҳамон замон дохил шудаанд. Баъдтар, дар ҷараёни фаъолияти маърифатпарварӣ, шеърҳои тарбиявӣ гуфтааст. Китоби дарсии «Тазҳиб-ус-сибён» (1909–1917) ва манзумаи тамсилии «Кирмаку Парвона» (1917) моҳияти тарбиявию ахлоқӣ ва иҷтимоӣ дошта, аз беҳтарин офаридаҳои пешазинқилобии ӯ ба шумор мераванд. Пас аз ғалабаи Инқилоби Октябр ҳаёту эҷодиёти худро бо тақдири халқи мубориз ва бунёдкори шӯравӣ пайваста, аввалин намунаҳои назми инқилобии тоҷикро ба вуҷуд овардааст. Шеърҳои дар тӯли солҳои 1918-1921 навиштаи ӯ «Марши ҳуррият», «Ба шарафи Инқилоби Октябр», «Инқилоб», «Марши байналмилал», «Якуми Май» ва ғ. дар маҷаллаи «Шуълаи Инқилоб» ва ҷаридаи «Меҳнаткашлар товуши» («Садои меҳнаткашон») чоп шуда, ба нахустин маҷмӯаи ашъораш «Ахгари Инқилоб» (Бухоро, 1923) ворид гардидаанд. Ҳамчунин, он солҳо дар боби воқеаҳои гуногуни сиёсӣ, иҷтимоӣ ва маданӣ мақолаҳои зиёди публитсистӣ навишта, моҳияти ҳаводиси ҳаррӯзаи даврони инқилобро ба тӯдаҳо фаҳмондааст.  "
      },
      {
        "title": "Бобоҷон Ғафуров",
        "content": "Бобоҷон Ғафуров 31 декабри соли1908 дар рустои Исфисор, ҳоло ш.Ғафурови вилояти Суғд ба дунё омад. Дар ташаккули ӯ, чун инсони комилу хоксор, ватандӯст, олими нуктасанҷ оилаи меҳнатдӱст, падараш Сангинов Ғафур деҳқон ва коргари роҳи оҳан (соли вафот 1935) ва хусусан модари маърифатпарвари ӯ шоира Розия Озод (Розия Бойматовна Ғафурова) таъсири мусбӣ расонидаанд. Давраи ҷавонии ӯ дар вазъияте мегузашт, ки ҷараёни сиёсӣ-иртиҷоии туркпарастон (пантуркистҳо) вуҷуд доштани халқи тоҷикро инкор карда, Осиёи Миёнаро ба империяи «Туркияи бузург» пайваст карданӣ буданд. Фаъолияти илмӣ-эҷодии Б. Ғафуров дар шароите оғоз гардид, ки дар афкори ҷамъиятӣ бояд исбот мешуд, ки халқи тоҷик бо меҳнати шоёнаш дар тамаддун аз давраҳои қадим маълум ва машҳур аст. Бобоҷон Ғафуров cолҳои 1928-1930 шунавандаи курсҳои олии ҳуқуқшиносии ш. Самарқанд ва cолҳои 1931-1935 Институти умумииттифоқии рӯзноманигории ш.Москва буд. 1930-1931 дар Комисариати халқии адлияи ҷумҳурӣ, рӯзномаи «Қизил Тожикистон». Солҳои 1935-1938 ҷонишини муҳаррир, муҳаррири «Қизил Тожикистон» кор кардааст. Солҳои 1938-1941 аспиранти институти таърихи АИ Иттиҳоди Шӯравӣ таҳсил намуда соли 1941 рисолаи номзади илмро дифоъ намудааст. Аз соли 1941 то 1944 котиби КМ ҲК (б) Тоҷикистон оид ба пропаганда ва агитатcия (ташвиқ ва тарғиб), Аз 1944 то 1946 вай дар вазифаи дабири дуввум ва аз соли 1946 то 24 майи соли 1956 дар вазифаи нахустин дабири Кумитаи Марказии Ҳизби Коммунистии Тоҷикистон буд. Дар баробари кори ҳизбӣ Бобоҷон Ғафуров бо фаъолияти омӯзгорӣ ва илмӣ мағул шудааст. Аз соли 1936 то соли 1938 дар Мактаби олии хоҷагии қишлоқи Тоҷикистон омӯзгори иқтисоди сиёсӣ буд. Аз соли 1939 то соли 1940 дар Донишгоҳи омӯзгории шаҳри Сталинобод таърихи халқҳои ИҶШС таълим медод. Аз соли 1942 то соли 1948 мудири сектори таърихи Инстиути таърих, забон ва адабиёти шӯъбаи тоҷикистонии АИ СССР ва дар соли 1951 аъзои ҳақиқии АИ Ҷумҳурии Тоҷикистон интихоб гардидаст.[1] Аз соли 1956 то поёни зиндагиаш Б. Ғафуров вазифаи мудири Пажуҳишҳои шарқшиносии (Фарҳангистони Улуми Иттиҳоди Шӯравӣ) ва сармуҳаррири маҷаллаи “Осиё ва Африка“ - ро бар ӯҳда дошт. Бо сарварии Б. Ғафуров Донишгоҳи давлатии Тоҷикистон (1948),Академияи илмҳои Тоҷикистон(1951) ташкил дода шуд. Ҳанӯз дар солҳои 30-юми асри XX, ӯ ба омӯхтани таърихи халқи тоҷик шурӯъ намуда, соли 1941 дар мавзӯи «Таърихи тариқати исмоилия аз ибтидои асри XIX то ҷанги якуми ҷаҳон» рисолаи номзадӣ дар соли1941 ва 25 феврали соли 1952рисолаи докториро дар мавзӯи «Таърихи халқи тоҷик» аз Муассисаи Таърихи Фарҳангистони Улуми Иттиҳоди Шӯравӣ (АИ Иттиҳоди Шӯравӣ, Москва) ба даст овард. Дар соли 1958 аъзо-корреспонденти АИ СССР интихоб шудааст. Бо кӯмаки амалии ӯ гурӯҳи муаллифон бори аввал таърихи халқи тоҷикро дар се ҷилду панҷ китоб навишта, солҳои 1963-1965 дар нашриёти «Наука»-и Москва чоп намуданд. Академик Бобоҷон Ғафуров муаллифи қариб 400 асару мақолаҳо оид ба таърихи халқи тоҷиква таърихи умумиҷаҳонӣ мебошад, ки дар нашрияҳои гуногуни дунё чоп шудаанд. Асарҳои ӯ бо забонҳои гуногун дар Деҳлӣ, Берлин, Рим,Теҳрон, Пекин, Афина, Кобул, Париж, Қарочи, Варшава ва ғ. бо теъдоди зиёд ба табъ расидаанд. Бо ташаббус ва зери таҳрири ӯ танҳо бо забони англисӣ қариб 30 асар дар мавзӯъҳои муҳими таърихи мамлакатҳои Шарқ нашр гардидаанд. Профессор, мактаби калон ва эътирофшудаи шарқшиносиро асос гузошт. Дар байни осори вай китобҳои бисёрҷилдаи чун “Таърихи халқи тоҷик“ ва «Тоҷикон» ҷо мегиранд, ки ба тоҷикӣ ва русӣ мунташир шудаанд. Аллома Бобоҷон Ғафуров барои навиштани шоҳасари худ«Тоҷикон» миқдори зиёда аз 2000 сарчашмаҳои дохилӣ ва хориҷӣ, монография, брошюра ва мақолаҳои илмиро самаранок истифода кардааст. Ин китоб дар баробари Шоҳномаи А. Фирдавсӣ, «Таърихи Бухоро»-и Абӯбакри Наршахӣ, «Сиёсатнома»-и Низомулмулк чун шиносномаи халқи тоҷик барои асрҳои оянда хизмат менамояд. Ба туфайли фаъолияти илмӣ-ҷамъиятии ӯ дар байни ҷумҳуриҳоиИттиҳоди Шӯравӣ ва хусусан мамлакатҳои Шарқ, муносибатҳои муътадили тиҷоратии–фарҳангӣ ба амал омаданд. Академик Бобоҷон Ғафуров ягона олими тоҷик буд, ки ӯро чун сиёсатмадори варзида дар миқёси ҷаҳон, хусусан дар Шарқ, хуб мешинохтанд. Шоири машҳури Покистон Файз Аҳмад Файз соли1978 кабри Ғафуровро зиёрат карда чунин гуфта буд: «Ин фарзанди бузурги тоҷик дар асл фарзанди бузургтарини Машриқзамин мебошад». Ҳамин тавр, натиҷаи асосии заҳматҳои бисёрсолаи академик Бобоҷон Ғафуров дар соҳаи илм дар он аст, ки ӯ исбот намуд, ки халқи тоҷик қадимтарин халқи Осиёи Миёна ва ориёӣмебошад. , марди оқилу хирад дар ташаккули худшиносии миллии халқи тоҷик саҳми худро гузошт. Таҷрибаи таърихии халқи тоҷик, ки устод Бобоҷон Ғафуров онро дар асарҳои худ объективона таҳлил ва ҷамъбаст намудааст.\n\nДар китоби “Равшангари бузург“ (Душанбе:“Адиб“, 2006, 340 с.)Муҳаммадҷон Шакурӣ лаҳзае аз ҳаёти академик Б. Ғафуров оварда шудааст: “Соли 1972 китоби академик Бобоҷон Ғафуров«Тоҷикон» аз чоп баромад, ва зуд шӯҳрат ёфт. Ҳар зиёии тоҷик мекӯшид, ки нусхае аз он ба даст биёварад ва ҳар кас, ки ба даст овард, ба як нишаст хонда мефуровард. Пас аз чанде Б. Ғафуров (1909-1977), ки дар Маскав зиндагӣ мекард ва сарвари Пажӯҳишгоҳи ховаршиносии Фарҳангистони улуми шӯравӣ буд, худ ба шаҳри Душанбеомад ва бештар аз пештар мавриди таваҷҷӯҳи мардум қарор гирифт.\n\nРӯзе дар хонаи нависанда Ҷалол Икромӣ нишасте ба ифтихори Бобоҷон Ғафуров барпо шуд. Иддае аз аҳли илму адаб гирд омаданд. Аз ҷумла Мирзо Турсунзода ва профессор Иосиф Самойлович Брагинский ҳозир шуданд. Яке аз аҳли нишаст Бобоҷон Ғафуровро шодбош гуфт ва таъкид кард, ки чун Ғафуров ба унвони сарвари Тоҷикистон (солҳои 1946-1956) ва донишманди забардасте барои миллат хидматҳои бузург кардааст, бахусус пас аз чоп шудани китоби «Тоҷикон» месазад, ки ӯро падари миллат бигӯем. Б. Ғафуров сухани ӯро бурид ва гуфт:\n\nКамина падари миллат нестам, фарзанди миллат ҳастам, ки мехоҳам хидмат кунам. Падари миллат устод Айнӣ буд, ки барои умри дубора ёфтани тоҷикон бештар аз ҳар касе мубориза кардааст ва ба ғалаба расидааст.\n\nИн сухани Ғафуров ба аҳли маҷлис хуш омад. Аввал рӯҳу равони падари миллатро табрик хонданд ва баъд фарзанди миллатро шодбош гуфтанд.\n\nУстод Бобоҷон Ғафуров - 12 июлисоли 1977 дар ш. Москва вафот кардааст, оромгоҳи устод бо қарори Ҳукумати ҶШС Тоҷикистон дар саҳнибоғи ба номи С. Айнӣ дар ш. Душанбемуқарар шудаааст. Ба шарофати некдошти фарзанди баруманди миллат, олими шинохта, донишманди бузург устод Бобоҷон Ғафуров дар Ҷумҳурии Тоҷикистон шаҳраки Ғафуров ва Ноҳияи Ғафуровдар Вилояти Суғд номи ӯро доранд.\n\nСоли 1997 Бо қарои Ҳукумати ҶТ баДонишгоҳи давлатии Хуҷанд номи академик Бобоҷон Ғафуров дода шуд. Соли 1997 Бобоҷон Ғафуров бо унвони олии Қаҳрамони Тоҷикистонсарфароз шудааст. Якчанд нимпайкараву (назди АИ Тоҷикистон ш. Душанбе ва диг.) хиёбонҳои шаҳру рустоҳо ба номи ӯ сохтаву гузошта шудаанд. Соли 1998 Ҳукумати вилояти СуғдНишони ба номи академик Бобоҷон Ғафуровро таъсис додааст, ки мунтазам барои саҳми арзанда дар соҳаи илму маориф ба ғолибони озмун тақдир карда мешавад. Бо ташаббуси бевоситаи шогирди Бобоҷон Ғафуров профессор Ҳабибулло Холҷӯраев соли 1998 дар ш.Ғафуров вилояти Суғд Осорхонаи ба номи академик Бобоҷон Ғафуровтаъсис дода шудааст. Дар назди осорхона зери сарварии Ҳабибулло Холҷӯраев Маркази илмии “Ғафуровшиносӣ“ (“Гафуроведение“) амал карда истодааст, ки доир ба мероси илмии академик Бобоҷон Ғафуров ва дигар масъалаҳои таърих тадқиқотҳои илмӣ мебарад. Марказ якчанд китобу рисолаҳои илмиро ба забонҳои тоҷикӣ, русӣ ва ӯзбекӣ нашр намудааст.  "
      },
      {
        "title": "Мирзо Турсунзода",
        "content": "Мирзо Турсунзода 2 майи соли 1911 дар деҳаи хушманзараи Қаратоғ водии Ҳисор ба дунё омадааст. Падараш, усто Турсун яке аз ҳунармандони гулдасти ин води (деҳа) буд. Бо вуҷуди ин зиндагонии аҳли оилаи у қашоқона мегузашт. Ба ин нигоҳ накарда, усто Турсун мехост, ки писараш Мирзо соҳиби хату савод шавад. Мирзои хурдсол чанде дар назди муллои деҳа таҳсил кард. Баъди ғалабаи Инқилоби Октябри Кабир, ба рӯи мардуми камбағал дари бахту саодат ва илму маърифат кушод. Дере нагузашта дар Қаратоғмактаби нави советӣ ташкил ёфт ва Мирзо аз ҷумлаи аввалин талабагони он гардид. Дар солҳои 1925-1926 дар интернати Душанбе таҳсили худро давом медиҳад. Дар солҳои 1926-1927 дар Донишгоҳи омӯзгорӣ таҳсил мекунад. Мирзо Турсунзода дар солҳои 1927-1930 дар Дорулмуаллимони тоҷикии шаҳриТошкент хонда, соҳиби маълумоти пурра мегардад. Ба сифати роҳбари шӯъбаи умумӣ ва котиби масъули рӯзномаи «Комсомоли Тоҷикистон» кор карда, баъдтар бахши адабии Театри мусиқӣ-драмавии ба номи А. С. Пушкини вилояти Ленинободро роҳбарӣ намудааст. Соли 1935 ба Иттифоқи нависандагони Тоҷикистон ба ҳайси роҳбари шӯъбаи ташкилотӣ-оммавӣ ба кор омад ва роҳбарии бахши драматургияро бар ӯҳда дошт. Соли 1939 раиси Иттифоқи нависандагони Тоҷикистон. Аз соли1943 сардори Раёсати санъати назди Шӯрои Кумитаи халқии ҶШС Тоҷикистон. Аз соли 1946 - 1977 то охири ҳаёти худ раиси Иттифоқи нависандагони Тоҷикистон. Фаъолияти ҷамъиятию сиёсии Мирзо Турсунзода ниҳоят бузург аст. Вай намояндаи Шӯрои Олии ИҶШС, аъзои Комитети Марказии Ҳизби Коммунистии Тоҷикистон, раиси Комитаи советии ҳамраъии мамлакатҳои Осиё ва Африко, аъзои ҳақиқии Академияи илмҳоиТоҷикистон ва Котиби раёсати Иттифоқи нависандагони ИҶШС буд. Шоир 24 сентябри соли 1977 дар ш.Душанбе вафот мекунад. Шоирро дар теппаи Лучоб(Боғи Лучоб)-и ш.Душанбе ба хок месупоранд. Мирзо Турсунзода шоири ватанпарвар буд, бинобар ин беҳтарин сахифҳои эҷодиёташ ба васфи Ватан ва мардуми он бахшида шудааст.Мирзо Турсунзода ҳамчун мубориз ва тарғибгари сулҳу амонӣ ва ғояҳои интернационалӣ борҳо сафарҳои хориҷӣ намуда, дар роҳи мустаҳкам гардонидани сулҳу дӯстии мамлакатҳои Ғарбу Шарқ хизматҳои беназир кардааст. Фаъолияти эҷодии Мирзо Турсунзода аз соли 1930 сар мешавад. Аввалин маҷмӯаи шеърҳои ӯ бо номи «Байрақи зафар» (1932) аз чоп мебарояд. Сипас, шеъру достонҳои «Ба эҷодкорам» (1934), «Манзараҳои Хӯҷанд» (1935), «Офтоби мамлакат» (1936), «Хазон ва баҳор» (1937), «Суруди ҷавонӣ» (1937), «Мамлакати тиллоӣ» (1938), «Оҳанрабо» (1939), «Халқи далер» (1939), «Чаманистон» (1940), «Водии Ҳисор» (1940), «Мо аз Хоруғ омадем» (1940) ва ғайра дастраси хонандагон мегарданд. Эҷодиёти Мирзо Турсунзода дар солҳои минбаъда дар маҷмӯъаҳои «Пайғом» (1949), «Асарҳои мунтахаб» (1955), «Чароғи абадӣ» (1958) ва «Ман аз Шарқи Озод» (1959) ба табъ мерасанд. Дар шеърҳои «Ҳамшираҳо» (1941), «Ба ҷанг» (1941), «Хотираи капитан» (1941), «Ҳаргиз» (1942), «Баҳодури тоҷик» (1943), «Паҳлавони интиқомгир (1944), «Рафиқи азиз» (1944) корномаҳои ҷангӣ бо шӯру ҳаяҷон тасвир ёфта, ғояҳои ватанхоҳию душманбадбинӣ талқин мешаванд. Дар солҳои ҷанг Турсунзода достонҳои «Писари Ватан» (1942) ва «Барои Ватан» (1942)-ро ҳамроҳи Абдусалом Деҳотӣэҷод мекунад. Ҳаракатҳои озодихоҳи халқҳои Осиё ва Африко дар силсилаи асарҳои Мирзо Турсунзода «Ман аз Шарқи озод» (1950), «Қиссаи Ҳиндустон» (1947), «Садои Осиё» (1957), «Чароғи абадӣ» (1958), «Ҷони ширин» (1959), «Роҳи нури офтоб» (1964) ва достони «Аз Ганг то Кремл» (1970) ва ғайра хеле хуб тасвир ёфтаанд. Соли 1960 Ҳукумати шӯравӣ хизматҳои барҷастаи шоирро ба назар гирифта, барои достони «Ҳасани аробакаш» ва силсилаи шеърҳои «Садои Осиё» ӯро бо Ҷоизаи Ленинӣ ва соли 1964 барои достони «Ҷони ширин» ба Ҷоизаи давлатии ба номи Рӯдакӣ сарфароз мегардонад. Фаъолияти тарҷумонии Мирзо Турсунзода низ самарабахш мебошад. Адиб як қатор асарҳои А.С.Пушкин, Т.Г.Шевченко, Н.А. Некрасов, Самад Вурғун, Зулфия, Анатолий Сафронов барин қаламкашони варзидаи халқҳои гуногуни собиқ Иттиҳоди Шӯравиро бо маҳорати баланд тарҷума намудааст.\n\nМаҷмӯаҳои шеър ва достонҳои “Писари Ватан“ (1942), “Арус аз Москва“ (1945), «Қиссаи Ҳиндустон» (1948), «Ман аз Шарқи озод» (1950), «Ҳасани аробакаш» (1954), «Садои Осиё» (1956), «Чароғи абадӣ» (1957), «Ҷони ширин» (1963), “Аз Ганг то Кремл“ (1967) ва дигар маҷмӯаҳо маҳсули эҷоди ӯст. Мероси адабии Мирзо Турсунзода ба якчанд забонҳои мамолики хориҷӣ тарҷума ва нашр шудаанд. Хизматҳои Мирзо Турсунзода ҳамчун шоири пешқадами замон ва арбоби ҷамъиятиву сиёсии Тоҷикистон бо мукофотҳои давлатии ИҶШС, ҶШС Тоҷикистон, давлатии ба номи Ленин ва байналмилалии ба номи Неҳру қадр карда шудаанд. Ӯ сазовори унвонҳои:   \n\nҶоизаи давлатии СССР (ИҶШС) (1948,\n\nАкадемики Академияи илмҳои ҶШС Тоҷикистон (1951), \n\nШоири халқии Тоҷикистон (1961),   \n\nҶоизаи давлатии Тоҷикистон ба номи Абӯабдуллоҳ Рӯдакӣ (1963)  Қаҳрамони меҳнати сотсиалистӣ (1967) шудааст. Барои достонҳои «Қиссаи Ҳиндустон»(соли 1948), «Ҳасани аробакаш» (1954), «Чароғи абадӣ» (1957), «Садои Осиё» (1960), «Ҷони ширин» (соли 1963) соҳиби ҷоизаҳои давлатии ИҶШС, ҶШС Тоҷикистон (Ҷоизаи давлатии Тоҷикистон ба номи Абӯабдуллоҳ Рӯдакӣ) гардид.   Барои достони “Аз Ганг то Кремл“ (соли 1967) - соҳиби Ҷоизаи байналмилалии ба номи Неҳру шудааст, \n\nБо унвони олии Ҷумҳурии Тоҷикистон Қаҳрамони Тоҷикистон(2001) сарфароз гардидааст.\n\nБа шарофати некдошти фарзанди баруманди миллат, шоири халқӣ, арбоби ҷамъиятиву сиёсииТоҷикистон, устод Мирзо Турсунзода дар Ҷумҳурии Тоҷикистон шаҳриТурсунзода ва Ноҳияи Турсунзода (ки қаблан ба номи ноҳияи Регар мазкур буд), Донишкадаи санъати Тоҷикистон номгузорӣ шудааст.\n\nСоли 2001 Мирзо Турсунзода бо унвони олии Ҷумҳурии ТоҷикистонҚаҳрамони Тоҷикистон сарфароз шудааст. Нимпайкараи ӯ наздиДонишкадаи санъати Тоҷикистон ва ҳайкалаш дар ш. Турсунзода бунёд шудааст. Мақбараи Мирзо Турcунзода дар Боғи Лучоб ш.Душанбе ва диг. хиёбонҳои шаҳру рустоҳо ба номи ӯ сохтаву гузошта шудаанд.\n\nДостони “Ҷони ширин“\n\nҶони ширин ин қадар ҷангам макун,\n\nИн қадар беҳуда дилтангам макун.Гашта-гашта дар сафар боз омадам,\n\nБоз дар наздат ба парвоз омадам,\n\nҲар куҷо, ки хоб кардам, хестам,\n\nҲар куҷо, ки буд ҷои зистам,\n\nИн дили ман манзили ёду ту буд,\n\nЁди руи ҳуснободи ту буд.\n\nБе ту нагзашт аз гулӯям об ҳам,\n\nБе ту дар чашмам наёмад хоб ҳам.\n\nБе ту ҳар як рӯзи ман як сол шуд,\n\nБе ту дил гашт кард, чун атфол шуд.\n\nБе ту дидам гарчӣ зебо духтарон,\n\nБе ту бишнидам суруди ошиқон,\n\nБе ту дар тӯю тамошоҳо шудам,\n\nБе ту гоҳо булбули гӯё шудам,\n\nБе ту дар васфи занон гуфтам сухан,\n\nБе ту дар маҷлис фушурдам дасти зан,\n\nЛек дар пеши назар рӯи ту буд,\n\nҶилваҳои чашму абрӯи ту буд.\n\nҶони ширин,пас дигар ҷангам макун,\n\nИн қадар беҳуда дилтангам макун,\n\nНестам мисли падарҳои дигар\n\nДар бари фарзандҳо шому саҳар,\n\nЧор гардад чашми онҳо дар раҳам,Гум занад дилҳои онҳо дам ба дам.\n\nОсори шоир\n\nОсори мунтахаб /Иборат аз ду ҷилд.- Душанбе: Ирфон, 1981:\n\nҶ.1.- Шеърҳо.- 1981.- 319 с.\n\nҶ.2. Силсилаи шеърҳо ва достонҳо. - 1981.- 355 с.\n\nБа сӯи қуллаҳои нав: Мақолаҳои публисистӣ.- Душанбе: Ирфон, 1977.- 88 с.\n\nСе нозанини Шарқ: Шеърҳо ва достонҳо.- Душанбе: Ирфон, 1967.- 215 с.\n\nШеър ва достонҳо.- Душанбе: Адиб, 1991.- 320 с.\n\nСадои Осиё. - Ҳасани аробакаш: Шеърҳо ва достонҳо.- Стали¬нобод: Нашрдавтоҷик, 1961.- 129 с.\n\nФолклори тоҷик.- Сталино¬бод: Нашрдавтоҷик, 1957.- 453 с.- Бо ҳамкории А.Н.Болдирев.\n\nШеър ва достонҳо /Барои бачаҳои синни миёна ва калони мак¬табӣ.- Душанбе: Адиб, 1988.- 240 с.\n\nҲамеша бо Ватан будам: Панду ҳикматҳо.-Душанбе, 2009.-24 с.  "
      },
      {
        "title": "Муъмин Қаноат",
        "content": "Устод Мӯъмин Қаноат 2 маи соли1932 дар деҳаи Курговад дар Дарвоз дар хонаводаи кишоварз ба дунё омадааст. Таҳсилоташро дар мактаби рустояш фаро гирифта ва сипас дар колхоз кор кардааст. Нахустин ашъораш дар поёни даҳаи 1940 дар рӯзномаи вилоятии Ғарм чоп шудаанд. Вай соли 1956 бахши забоншиносии тоҷикӣ дар донишкадаи ториху забоншиносииДонишгоҳи давлатии Тоҷикистон ба номи В.И. Ленинро хатм кардааст. Солҳо дар ҳайъати таҳририяи маҷаллаи «Садои Шарқ» кор карда нахуст масъули бахши шеър, сипас дабири масъули маҷалла буд. Чанд замоне ҳам сарвиростори нашриёти «Ирфон» -ро бар зимма дошт.[2]. Аз соли 1961 то соли 1991 узвиИттиҳодияи нависандагони ИҶШСбуд. Мудири шӯъбаи назм, котиби масъули маҷаллаи «Садои Шарқ» (1956-1966), муовини раиси Садорати ИНТ (1968-1976), аз 1976 то 1991 котиби якуми Раёсати Иттиҳодияи нависандагони Тоҷикистон буд. Директори Институти осори хаттииАИ ҶТ (1991). Раиси Кумита оид ба корҳои байналхалқии Шӯрои Олии ИҶШС (1991). Замоне узви Ҳизби коммунисти Иттиҳоди Шӯравӣ (аз 1962 то оғози даҳаи 1990), узви Кумитаи Марказии Ҳизби коммунистии Тоҷикистон. Намояндаи халқии ИҶШС (1989-1991)(иҷлосияи X — XI), котиби Раёсати Иттиҳоди нависандагони ИҶШС, раиси Кумитаи тоҷикистонии пуштибонӣ аз сулҳ, узви Кумитаи ҷоизаҳои ленинӣ ва давлатӣ дар бахши адабиёт, ҳунар ва меъморӣ, узви Кумитаи Шӯравии ҳамдилӣ бо кишварҳои Осиё ва Африко буд.\n\nОсор:\n\nНахустин маҷмуъаи ашъори Мӯъмин Қаноат соли 1960 бо номи «Шарора» ба табт расида буд. Соли 1977 барои достонҳои «Сурӯши Сталинград» ва «Модарнома» Ҷоизаи давлатии Иттиҳоди Шӯравиро дарёфт кард. Ин достонҳоро сипас чун осори сарфарозшуда ба Ҷоизаи давлатии Иттиҳоди Шӯравӣ борҳо мунташир ва ба дигар забонҳо баргардон шудаанд: аз он ҷумла,ба русӣ «Голоса Сталинграда», «Советский писатель», М., 1979 ва нашриёти «Ирфон» (1979), дар Фрунзе ва Нуқусе (1980). Чопи қирғизии ин осор «Достони Оташ» ва ғазалҳои устодро низ дар бар дошт. Узви Иттифоқи нависандагони Тоҷикистон аст. То кунун беш аз 12 маҷмуъаи ашъораш нашр шудааст. Достонҳои “Сурӯши Сталинград”, “Тоҷикистон – исми ман”, “Гаҳвораи Сино”, “Масъуднома” ва силсилаи “Созҳои Шероз” ӯро аз маъруфтарин шоирони порсигӯи садаи 20 кардаанд. Яке аз тозатарин осораш достони «Масъуднома» аст ки дар бораи Шаҳид Аҳмадшоҳ Масъудсуруда шудааст.\n\nМукофот ва Ҷоизаҳо:\n\nШоири халқии Тоҷикистон,\n\nПарчами Сурхи Кор,\n\n«Нишони Фахрӣ»,\n\nСипосномаҳои Раёсати Шӯрои Олии ҶШС Тоҷикистон ва Раёсати Шӯрои Олии ҶШС Беларус,\n\nНишонҳои ифтихории КМ ВЛКСМ «Барои кори сахткӯшона», «Барои ширкати фаъол дар кори комсомол» ва дигарҳо сарфароз гардондаанд.\n\nҶоизаи давлатии ИҶШС (1977),\n\nҶоизаи давлатии Тоҷикистон ба номи Абӯабдуллоҳ Рӯдакӣ(1980).[3]\n\nКитобшиносӣ:\n\nШеър дар васфи забони тоҷикӣ\n\nҚанд ҷӯйи, панд ҷӯйи эй ҷаноб,\n\nҲарчи меҷӯйи, биҷӯ,\n\nБекарон баҳрест, гавҳар беҳисоб,\n\nҲарчи меҷӯйи, биҷӯ.\n\nПорсӣ гӯйи, дарӣ гӯйи варо,\n\nҲарчи мегӯйи, бигӯ.\n\nЛафзи ишқу дилбари гӯйи варо,\n\nҲарчи мегӯйи, бигӯ.\n\nБаҳри ман танҳо забони модарист\n\nҲамчу меҳри модар аст.\n\nБаҳри ӯ ташбеҳи дигар нест, нест,\n\nЧунки шири модар аст.\n\nЗ-ин сабаб чун шӯхиҳои дилбарам\n\nДӯст медорам варо,\n\nЧун навозишҳои гарми модарам\n\nДӯст медорам варо.  "
      },
      {
        "title": "Лоиқ Шералӣ",
        "content": "Лоиқ Шералӣ 20 майи соли 1941 дар деҳаи Мазори Шарифи ноҳияи Панҷакенти вилояти Суғд дар оилаиколхозчӣ ба дунё омадааст. Ӯ баъди хатми мактаби деҳааш ба Омӯзишгоҳи педагогии шаҳри Панҷакент дохил шуда онро хатм мекунад. Баъд ба факултаи таъриху филологияи Донишкадаи педагогии давлатии Душанбе ба номи Т. Г. Шевченко) дохил мешавад ва онро соли 1963 хатм мекунад. Бояд ёдовар шуд, ки дар он солҳо мутобиқи расму қоидаи маъмул ҳар адиб, ки мехост узви Иттифоқи нависандагон шавад, бояд то он дам ҳатман ками кам як маҷмӯа чоп карда бошад. Лоиқи ҷавон ва исрори устод Мирзо Турсунзода ӯро бе ҳеч маҷмӯае ба таври истисно ва аз қоида берун ба узвияти Иттифоқи нависандагон пазируфтанд. Соли 1965, дар 24-солагӣ, ба туфайли шеъри маъруфи «Ба модарам», бо тавсияи бевоситаи устод Мирзо Турсунзода, ба узвиятиИттифоқи нависандагони Тоҷикистонпазируфта шудааст, ки ҳодисаи нодири таърихию адабист. Лоиқ Шералӣ солҳои 1963-1965 муҳаррири шуъбаи адабиёт, мусиқӣ ва драмаи Кумитаи радиову телевизиони Тоҷикистон, 1965-1966 ходими адабии рӯзномаи «Комсомоли Тоҷикистон» солҳои 1967-1975 мудири шуъбаи назми маҷаллаи «Садои Шарқ», солҳои 1975-1991 мушовири назми Иттифоқи нависандагони Тоҷикистон, сармуҳаррири «Садои Шарқ», аз соли 1991 то рӯзҳои охири умраш раисиБунёди байналмилалии забони форсии тоҷикӣ будааст. 30 июни соли 2000 соати 12 бар асари бемории сактаи мағзӣ чашм аз ҷаҳон пӯшид. Ташйиъи ҷанозаи он гаронмоя 1 июл бо ҳузури ҳазорон мухлисаш баргузор ва пайкараш дар Оромгоҳи Лучобишаҳри Душанбе дар паҳлӯи бузургони адаб ва ҳунари Тоҷикистон ба хок супурда шуд. Мадфани шарифаш дар «Мазористони Лучоб» қарор дорад. Чандин мактабу маҳаллаву муассиса номишарифи ӯро ҷовидонӣ медоранд.[1] Байти зеринро худи устод ҳанӯз соли 1998 барои санги мазораш васият карда буд:"
      },
      {
        "title": "Сафармуҳаммад Айюбӣ",
        "content": "\n\n20-уми декабри соли 1945 дар шаҳри Кўлоб таввалуд ёфта, соли 1976 дар ҳамон ҷой Донишкадаи давлатии омўзгории ба номи Абўабдуллоҳ Рўдакиро ба итмом расондааст. Баъдан ба ҳайси мухбири рўзномаву оҷонсиҳои  Бо роҳи Ленин, Хатлон, ТоҷикТА, ТАСС ва ИтарТАСС (солҳои 1976-1993), сармуҳаррири шуъбаи фарҳангу адабиёти ТВТ (солҳои 1993-1995), сардори раёсати Фарҳанги Вазорати фарҳанги ҷумҳурӣ (солҳои 1995-1997) ва мудири шуъбаи фарҳанги мақомоти иҷроияи ҳокимияти давлатии шаҳри Душанбе (солҳои 1997-2008) фаъолият намуда, аз соли 2008 бознишаста ва машғули фаъолияти эҷодӣ будааст. Нахустин шеърҳои ў аз ибтидои солҳои 70-уми асри гузашта дар рўзномаву маҷаллаҳои Садои Шарқ, Помир, Маориф ва маданият, Тоҷикистони Советӣ, Адабиёт ва санъат ва дигар расонаҳои хабарию адабӣ мунташир гардидаанд. Муаллифи маҷмўаҳои Гули гандум (1980), Роҳи сафар (1984), Шохаи барқ (1986), Фалаки роғӣ (1990), достонҳои Хоҳиши дарё (1990), Мунзим (1990), Вафои Зарробӣ (2001), Маснавии мирӣ (2001), Шаҳриёрнома (2002) ва ғайра мебошад. Бештар аз 200 драмаи манзум эҷод намудааст, ки аз он ҷумла Фишор (1984) ва Заволи Чамбули Мастон (1997) дар фестивали театрҳои касбии Тоҷикистон беҳтарин шумурда шуда, соҳиби ҷоизаи олии фестивал “Гран-при“  гардидааст. Ҳамчунин асарҳои манзуми драмавии ў «Хатои охирини Афлотун» (1990), «Алии Сонӣ» (1994), «Меъроҷи Шоҳин» (1995), «Айюби Собир дар шаҳри бесуннат» (1996), «Амир Балъамӣ» (1997), ғолиби машварат-озмунҳои драманависони касбии Тоҷикистон гардидаанд. Шоир ашъори ҷудогонаи Н.Доризо, Р.Рождественский, М.Геттуев, Миртемир ва дигаронро ба тоҷикӣ тарҷума кардааст.\n\nСафармуҳаммад Айюбӣ ходими шоистаи ҳунари Тоҷикистон (1995), Шоири халқии Тоҷикистон (1999), Барандаи ҷоизаи давлатии Тоҷикистон ба номи Абўабдуллоҳи Рўдакӣ (2000), дорандаи Ҷоизаи олии Иттиҳодияи арбобони театри Тоҷикистон бо унвони Ноҳид (1994) мебошад. Аз соли 1986 узви Иттифоқи нависандагон ва аз соли 1980 узви Иттифоқи журналистон аз соли 1981 узви Иттиҳодияи арбобони театри Тоҷикистон интихоб шудааст. 22-юми феврали соли 2011 аз олам даргузашт. Устод Сафармуҳаммад Айюбӣ дар мазори Лучоби шаҳри Душанбе ба хок супурда шуда, мадфани ў имрўз ҳамчун зиёратгоҳи дўстдорони адабиёти тоҷик қарор гирифтааст. “"
      },
      {
        "title": "Гулназар Келдӣ",
        "content": "Гулназар Келдӣ 20 сентябри соли1945 дар рустои Дардари ноҳияи Айнии вилояти Суғд ба дунё омадааст. Баъди хатми мактаби миёна факултети забон ва адабиётиДонишгоҳи давлатии Тоҷикистонродар соли 1966 ба анҷом мерасонад. Фаъолияти кориро аз нашрияи “Комсомоли Тоҷикистон” оғоз ва сипас дар маҷаллаи “ Садои Шарқ” идома медиҳад. Солҳои 1975-1977 ба ҳайси тарҷумон дар Афғонистон хидмат мекунад. Аз соли 1991 дар ҳафтаномаи “Адабиёт ва санъат“ ба ҳайси сармуҳаррир ба фаъолият мепардозад. Дар кору чорабиниҳои фарҳангии Иттифоқи нависандагони Тоҷикистон фаъол аст.\n\nЭҷодиёт:\n\nНахустин маҷмӯаи шеърҳои ӯ бо номи “Расми сарбозӣ“ дар соли 1969 аз дасти чоп раҳо мешавад. Шеъргӯиро дар дабиристон оғоз кард ва соли 1961 ба шаҳри Душанбеомад, то таҳсилоташро дарДонишгоҳи давлатии Тоҷикистонидома диҳад. Вай дар ин шаҳр, ки маҳалли будубоши бузургони шеъру адаби имрӯзи Тоҷикистон аст, мондагор шуд. Бисту чаҳор солаш буд, ки дар с. 1969 нахустин маҷмӯъаи шеъраш бо номи “Расми сарбозӣ” мунташир шуд ва мавриди истиқболи шоъирони замон воқеъ шуд. Ва акнун Гулназар Келдӣ аз ҷумлаи саршиностарин шоъирони ин диёр аст. Ашъори ӯ дар Эрон ваАфғонистон ҳам ба табъ расидааст. Қайсари Аминпур гулчине аз ашъори Гулназар Келдиро бо номи “Забони ошиқӣ” дар Теҳрон мунташир кард.\n\nБештари соҳибназарони адабиёти тоҷик шеъри Гулназар Келдиро чун худи ӯ сода ва самимӣ арзёбӣ кардаанд. Ба назари профессорМирзои Муллоаҳмад,\n\n«вежагии боризи ашъори Гулназар Келдӣ ҷанбаи қавии иҷтимоъии онҳост. Гулназар Келдӣ тавонистааст дарди мардумро ба забоне сода ва самимӣ бигӯяд, ки боъиси пазируфта шудани ашъораш аз сӯи мардум шудааст.»\n\n— Гулназар, шоири ҳама\n\nНигоҳи шоъиронаи Гулназар Келдӣ ва истеъдоди фитрии ӯ аз ҳар мавзӯъ ва манзара ё андеша ва эҳсосу авотифе дар қолибҳои мухталиф ё берун аз қаволиби роиҷ шеър месозад.\n\nУстод Лоиқ Шералӣ, ки бо Гулназар Келдӣ тайи солҳои тӯлонӣ дар дафтари маҷаллаи адабии “Садои Шарқ” кор карда буд, гуфта буд:\n\n“Дар шеъри мо ягон нафар чун Гулназар таҷрубаҳо накардааст”\n\n— Гулназар, шоири ҳама\n\n. Фарзонаи Хуҷандӣ, шоъири саршиноси дигари тоҷик, мегӯяд:\n\n“Шеъри Гулназар мисли дарахти азими тановарест, ки дар масоҳати бузурги шеъри форсии тоҷикӣ доман густардааст”\n\n— Гулназар, шоири ҳама.\n\nАкнун устод Гулназар Келдӣ дар интишороти “Адиб” кор мекунад, аммо ҳамчунон дар ҳоли навиштан ва чоп кардани маҷмӯъаҳои тозаи ашъораш аст. Тозатарин маҷмӯъаи вай бо номи “Туву хубиву раъноӣ” мунташир шуд. Гузашта аз шеъргӯӣ, Гулназар Келдӣ дар навиштани филмнома ҳам табаҳҳур дорад ва тозатарин асараш дар ин замина филмномаи бахши дувуми сериёли “Дар орзуи падар” аст."
      },
      {
        "title": "Сотим Улуғзода",
        "content": "Сотим Улуғзода 2 сентябри соли 1911 дар деҳаи Варзики ноҳияи Чуст (вилояти Намангони Ҷумҳурии Ӯзбекистон) дар оилаи деҳқон ба дунё омадааст. Волидони Сотимхон аз табақаи кишоварзони камбизоат, вале соҳибдил буданд. Модараш зани босавод буда, гоҳе машқи шеър мекардааст. Сотимхон дар сини нӯҳсолагӣ аз модар ва дар даҳсолагӣ аз падар бенасиб мемонад. Баъдан вай дар мактаби усули нав, ки дар Чуст ташкил шуда буд, ба таҳсил фаро гирифта мешавад. Соли 1925 ба сафи донишҷӯёни Дорулмуаллимини тоҷикии шаҳри Тошканд пазируфта шуда, соли 1932 онро хатм мекунад ва як сол дар ҳамин муассисаи таълимӣ ба касби муаллимӣ машғул мешавад. Чор соли таҳсил ва як соли фаъолияти муаллимӣ дар Дорулмуаллимин дар ташаккули шахсият ба ҳисси худшиносии Сотимхон мусоидат менамоянд. Ӯ дар ин муддат ба эҷодиёти Рӯдакиву Фирдавсӣ ва дигар шоҳсутунҳои адабиёти ҳазорсолаи тоҷик шинос мешавад, ба Садриддин Айнӣ, Абулқосим Лоҳутӣ, Нисор Муҳаммад, Абдурауф Фитрат барин шахсиятҳои фарҳангии тоҷик вомехурад ва аз забони рус М.С. Андреев пандеро ба маънои “халқи худро шинос” ба гӯш мегирад. Ҳамчунин, дар солҳои дар Дорулмуаллимини Тошканд таҳсил карданаш Сотим Улуғзода ба донишҷӯйи факултети шарқшиносии университети осиёи миёна Клавдия Блоговешенская дӯстӣ пайдо намуда, баъдҳо ба ӯ издивоҷ намуд, ва онҳо соҳиби ду фарзанд – Азиз ва Норахон гардиданд. Сотим Улуғзода соли 1930 ба пойтахти Тоҷикистон –Сталинобод омада, дар идораи рӯзномаҳои “Комсомоли Тоҷикистон” (ҳоло “Ҷавонони Тоҷикистон”), “Тоҷикистони сурх” (ҳоло “Ҷумҳурият”) ва маҷаллаи “Барои адабиёти сотсиалистӣ” (ҳоло ”Садои Шарқ”) фаъолият мекунад. Солҳои 1934-1937 вазифаи котиби масъули раёсати Иттифоқи нависандагони Тоҷикистонро ба ӯҳда дошт. Фаъолиятӣ Сотим Улуғзода водор менамуд, ки ба шаҳру ноҳия ва деҳот сафарҳо карда, зиндагии мардумро боз ҳам беҳтар омӯзад дар айни ҳол дар ниҳоди ӯ шавқу рағбати тадқиқи таърихи адабиёти тоҷик торафт меафзояд. Ин аст, ки соли 1940 ба аспирантураи Инситути адабиёти ҷаҳонии Москва дохил гардида ҷиддан ба фаъолияти илмӣ мепардозад. Соли 1941 баробари оғоз гардидани Ҷанги Бузурги Ватании солҳои 1941-1945 Сотим Улуғзода ба сафаи Қувваҳои Мусуллаҳ ҷалб мешавад ва то соли 1944 дар рӯзномае, ки ба фронти ғарбӣ тааллуқ дошт, фаъолият менамояд. Адиб соли 1944 аз сафи артиш ба ақибгоҳ даъват мешавад ва то соли 1946 вазифаи раисиИттифоқи нависандагони Тоҷикистонро ӯҳда мекунад. Нависанда аз соли 1946 то охири умр танҳо ба корӣ эҷодӣ шуғл меварзад. Сотим Улуғзода баъди солҳои 50-ум ба душвориҳои зиёде рӯ ба рӯ гардид. Писараш Азиз ки хатмкардаи Университети давлатии Москва ба номи М.В. Ломоносов буду он ҷо ба сифати омӯзгор фаъолият дошт, соли 1967 ҳангоми сафари расмӣ баҲиндустон аз сафоратхонаи Британияи Кабир паноҳгоҳи сиёсӣ хоста ба хориҷа муҳоҷират намуд. Баъди ин ҳодиса Сотим Улуғзода ба таъқиби сахти Ҳукумати Шӯравӣ гирифтор гардид. Нависандаро аз сафи ҳизби коммунистӣ (КПСС) ронданд, чоп ва тадриси асарҳояш боздошта шуд. Аз нимаи дуввуми солҳои 80–ум сар карда, вазъи сиёсии мамлакат тағйир ёфт ва Сотим Улуғзода дар ҷодаи адабиёти тоҷик аз нав мавқеи муносиб пайдо намуд. Дар арафаи аз байн рафтаниИттиҳоди Шӯравӣ адиб бо унвони Нависандаи халқии Тоҷикистон ва ҷоизаи адабии ба номи Рӯдакӣ сазовор гардид. Нависанда соли 1992 шаҳри Москваро истиқоматгоҳи поёни умр қарор дод. Соли 1997 романи “Фирдавсӣ”–и Сотим Улуғзода ба сифати “Романи сол”-и Ҷумҳурии исломии Эрон пазируфта шуда, нависанда ба баҳои чиҳил сиҳӣ сиккаи тилло (баробари чаҳор ҳазор доллари амрикои) сазовор гардид. Ин охирин мукофоте буд, ки соҳибашро дарёфт намуд.Нависандаи халқии Тоҷикистон ва Ходими шоистаи санъати Тоҷикистон Сотим Улуғзода 25 июни соли 1997дар шаҳри Москва алоқамандону мухлисонашро абадӣ падруд гуфт. Бо амри Ҳукумати Тоҷикистон ҷасади адиб ба Душанбе оварда шуд ва чанд соат сокинони пойтахт тавонистанд, ки дар толори Театри опера ва балети ба номи Садриддин Айнӣ бо нависанда маъруфи Тоҷикистон видоъ намоянд. Манзили ҳамешагии Сотим Улуғзода дар мазори боғӣ Лучоб қарор гирифт.\n\nСотим Улуғзода бо ҳамкории донишҷӯйи факултети шарқшиносии Университети Тошканд Понов повести “Сом ва Дик”–и М.А. Алексеевро аз русӣ ба тоҷикӣ тарҷума намуд, ва ин тарҷума бо кӯшиш ва дастгирии устод Айнӣ ба нашр расид. Бадҳо Сотим Улуғзода ин соҳаро бо муваффақият идома дод ва чун сермаҳсултарин тарҷумон дар адабиётӣ садаи асри XX тоҷик эътибор пайдо кард. Тарҷумаҳои Сотим Улуғзода, аз ҷумла асарҳои Э.Л. Войнич “Ғурмагас” (1931), В.Н. Билл-Белосерковский “Ҳаёт даъват мекунад” (1935), Н.Ф. Погодин “Одами милтиқдор” (1940), А.Н. Островский “Гунаҳгорони бе гуноҳ” (1945), М. Горкий “Модар” (1953), В. Шекспир “Дон Кихот” (1974), Ч. Айтматов “Қуллаи Фудзияма” ҳоло ҳам аз беҳтарин тарҷумаҳо дар адабиёти тоҷик мебошанд. Сотим Улуғзода ҳанӯз аз солҳои 30 ба тадқиқи осори намояндагони шинохтаи адабиётӣ сеҳазорсолаи тоҷик таваҷҷӯҳ зоҳир намуд. Ӯ чун узви вобастаи Академияи илмҳои Тоҷикистон (1951) асару мақолаҳои зиёд таълиф намуда дар инкишофи адабиётшиносии тоҷик саҳми муносиб гузоштааст. Як қатор мақолаҳои олим, аз ҷумла “Лоҳутии мо” (1933) “Анҷумани якуми нависандагони шӯрои Тоҷикистон” (1934), “Садриддин Айнӣ” (1935), “Дар бораи шоирони Помир” (1935), “Барои асарҳои саҳнавии олисифат” (1947), “Дар бораи баъзе масъалаи танқиди адабӣ ва адабиётшиносӣ дар республика” (1954), ба адабиётшиносии даври нави тоҷик бахшида шудаанд. Ҳамчунин Сотим Улуғзода оид ба рӯзгор ва эҷодиёти шахсиятҳои барҷастаи фарҳангӣ, чун Абӯабдуллоҳи Рӯдакӣ, Дақиқӣ, Фирдавсӣ, Абӯалӣ ибни Сино, Носир Хусрав, Аҳмади Дониш, асару мақолаҳои пурқимат таълиф намудааст. Рисолаҳои “Аҳмади Дониш” (1946) ва “Пири ҳакимони машриқзамин” (1980) дорои қимати калони илмӣ мебошанд. Мақоми Сотим Улуғзода дар таърихи адабиёти давраи нави тоҷик чун нависанда, драматург басо баланд аст.\n\nФилмномаҳои «Ҷавонии Ибни Сино» («Ӯзбекфилм», 1956), «Қисмати шоир» («Тоҷикфилм», 1957) ба қалами ӯ тааллуқ доранд. «Қисмати шоир» дар Фестивали филмҳои Осиёву Африқо (1960) ба дарёфти Ҷоизаи «Уқоби тилло» сазовор гардидааст. Сотим Улуғзода дар насри бадеӣ ҳам устоди забардасте буда, фаъолияти нависандигияш аз иншои қиссаи «Ёрони боҳиммат» (1947) оғоз ёфтааст. Баъдан романи «Навобод» (1953), ки соли 1949 бо номи «Диёри навобод» нашр шудааст, қиссаи «Субҳи ҷавонии мо» (1954), романҳои «Восеъ» (1967), «Фирдавсӣ» (1988), қиссаи «Ривояти суғдӣ» (1975-2014)-ро ба қалам овардааст, ки дар инкишофи насри муосири тоҷик марҳилаи наве гардидаанд. Соли 1996 романи «Фирдавсӣ» дар Озмуни байналмилалии «Китоби сол» ба дарёфти Ҷоизаи аввали Раиси Ҷумҳурии Исломии Эрон мушарраф гардидааст.\n\nУстод Улуғзода дар тарҷумаи осори Л.В. Войнич «Ғурмагас» (1931, 1981), Н.Ф. Погодин «Одами милтиқдор» (1940), К. Голдони «Хизматгори ду хоҷа» (1944), А.Н. Островский «Гунаҳкорони бе гуноҳ» (1945), М. Горкий «Модар» (1953), В. Шекспир «Ҳамлет» (1970), Ж.Б. Молйер «Табиби зӯракӣ» (1972), М. Сервантес «Дон Кихот», Шарл де Костер «Тил Уленшпигел» (1975) маҳорати фавқулодаи суханварию тарҷумонӣ зоҳир кардааст. Дар заминаи «Шоҳнома»-и безаволи Фирдавсӣ китоби дуҷилдаи мансури «Достонҳои Шоҳнома»-ро офаридааст (1976-1977), ки маҳбуби пиру барнои кишвар аст.[2]\n\nДар эҷодиёти Сотим Улуғзода насри бадеӣ асосан баъди Ҷанги Бузурги Ватанӣ мавқеъ пайдо мекунад. Дар очерку ҳикояҳои “Атака” (1944), “Бибӣ” (1946), “Саёҳати Бухоро бо ҳамроҳии Айнӣ” (1950), “Қаҳрамони Днестр, Висла ва Одер” (1967) воқеаҳои даврони шуравӣ мавриди баррасӣ қарор гирифтаанд. Воқеаи ҳикояи “Марги Ҳофиз” (1972) бошад, дар Ҳиндустон рӯй медиҳад. Падар – Ҳофизи бузург фарзанди хинашро мекушад ва баъдтар худро низ ҳалок месозад. Моҷарои падару писар ва ҳифзи ватан аз мавзӯъҳои қадимии адабиётӣ ҷаҳон мебошад, ки дар ҳикояи “Марги ҳофиз” тамоман ба таври нав тасвир ёфтааст. Нахустин асари калонҳаҷми Сотим Улуғзода дар соҳаи насри бадеӣ қиссаи “Ёрони боҳиммат” (1947) мебошад, ки ба воқеаҳои Ҷанги Бузурги Ватанӣ иртибот дорад. Дар асар образҳои Зайнаб, Ҷӯрабек ва Ориф мавқеъ доранд. Зайнаб аз майдони ҷанг “Хати сиёҳ” мегирад, ки шавҳараш Ҷӯрабек дар мухориба қаҳрамонона ҳалок гардида аст. Ӯ баъди як соли мотам ба хотири аз гапу калочаҳои мардум раҳоӣ ёфтан ба Ориф Каримов ном муҳандис издивоҷ мекунад. Вале дере нагузашта аз шифохонаи шаҳри Тошканд мактуби Ҷӯрабек ба дасти вай мерасад. Лаҳзаи ҳассоси асар он аст, ки Зайнаб ду шавҳари қонунӣ дорад ва интихоб дар ихтиёри ин зани дар ҳолати парешонӣ қарор дошта мебошад. Зайнаб баъди андеша ва муҳокимаҳои зиёди мантиқиву ахлоқӣ шавҳари аввалашро интихоб кард, дар беморхона мегӯяд: “Ман Ҷӯрабекро гирифта мебарам”. Зайнаб бо ин сухан масъулияти азимеро дар зиндагӣ ба ӯҳда гирифт, то ки Ҷӯрабеки аз пову даст маҳрум гаштаро наҷот бидиҳад ва ӯро ба ҷодаи зиндагӣ раҳсипор созад. Аввалин романи Сотим Улуғзода “Навобод” (1953) мебошад, ки он ба масъалаҳои муттаҳидкунии хоҷагиҳои деҳқонӣ ва ободонии деҳоти Тоҷикистон дар даврони шӯравӣ бахшида шудааст. Ин асар дар таърихи адабиётӣ давраи нави тоҷик мавқеи муайян дорад. Асарҳои насрии “Восеъ” (1967), “Ривояти суғдӣ” (1975), “Достонҳои “Шоҳнома”” (1976, 1977), “Фирдавсӣ” (1985) ба мавзӯъҳои таърихӣ бахшида шудаанд. Дар эҷодиёти Сотим Улуғзода охирин асари калонҳаҷми ӯ – «Фирдавсӣ» мавқеи босазо дорад. “Фирдавсӣ” романи мӯҳташам буда, мавзӯъ ва масъалаҳои зиёди ватанпарастиву хештаншиносиро дар бар мегирад. Нависанда дар маркази сужети роман нақши Ҳаким Фирдавсиро гузошта, ӯро ба сифати шоири ҳақҷӯ, ростгӯ, ватанпараст, додхоҳ ва олиҳиммат тасвир менамояд. Дигар образҳои асар аз ҷумла Фотимабону (ҳамсари Фирдавсӣ), Манижа ва Ҳушанг (фарзандони Фирдавсӣ) Абӯ Дулаф, Муҳаммад лашкарӣ, Ҳусайн қутайб, Салоҳиддини дуредгар, Унсурии шоир дар такмили образи асосӣ саҳм гирифтаанд. Адиб бо эҷоди “Фирдавсӣ” дар таърихи адабиёти давраи нави тоҷик як навъи тозаи романнависиро кашф намуд."
      },
      {
        "title": "Абулқосим Лоҳутӣ",
        "content": "Устод Абулқосим Аҳмадзода Лоҳутӣ 4 декабри соли 1887 дар шаҳри Кирмоншоҳи Эрон зода шудааст. Ӯ дар ғарби Эрон дар хонаводаи мӯзадӯз ба дунё омадааст. Яке аз сармоядони назми форсу тоҷик, аз оилаи косиб. Саводи ибтидоиро дар мактаби муллои деҳаи Барзадимоғва баъдтар дар назди падараш баровард, вале давом додани таҳсил ба вай муясар нашуд. Сахтии рӯзгор ва вазнинии маишати аҳли оила Лоҳутиро маҷбур кард аз хурдсолӣ меҳнат кунад. Чанде дар дӯконҳои дӯзандагӣ кор карда ба ҳаёти пурмашаққату меҳнати тоқатшикани аҳли ҷомеа шинос гардид.\n\nТангии маишати хонавода водораш намудааст, ки аз овони кӯдакӣ худро дар оғӯши меҳнат бинад. Аввалҳо ба касбу кори падараш (гевакашӣ) ёрӣ дода, баъдтар дар дӯконҳои оҳангарӣ ва челонгарӣ шогирдӣ кардааст. Дар ҳамон айём тавассути қиссахонҳое, ки дар растаю бозорҳо «Шоҳнома»-хонӣ мекарданд, бо намунаҳои осори безаволи Фирдавсӣ шиносо гардида, таъсири каломи мавзун ва суханҳои латифу ҳакимонаро эҳсос кардааст. Падараш, ки табъи баланди шоирӣ дошта, бо тахаллуси «Илҳомӣ» шӯҳрат ёфтааст, гоҳо шеърҳои сӯфиёнаи худу гоҳи дигар ғазалҳои Саъдию Ҳофизро барояш мехондааст. Ба ин васила майлу рағбати шеъру шоирӣ беш аз пеш дар қалби кӯчаки ӯ маскан меёфтааст. Баъдтар созмони маҳаллии ҷамъиятии «Одамийят», ки барои бештар ба сафи худ ҷалб кардани ҷавонони қобилу умедбахш ҷаҳд мекардааст, аз истеъдоди ин ҷавони ҳафдаҳсола пай бурда, бо харҷи худ ӯро барои таҳсил ба Теҳрон фиристодааст.\n\nВале мактабхонӣ дер давом накарда, ҷунбишу ошӯбҳое, ки бо таъсири инқилоби якуми рус ба вуқӯъ пайвастанд, ӯро ҷониби худ кашидаанд ва чун сарбози инқилоб силоҳ ба даст гирифта, дар муборизаҳои озодихоҳии миллӣ ва зиддиистибдодии ҳамватанони худ иштирок намудааст.\n\nРоҳбари ҳаракати озодихоҳӣ\n\nАз ҷумла, дар шаҳри Гелони вилояти Рашт ба шӯриши мусаллаҳи зидди подшоҳ ҳамроҳ шуда, дар роҳи ғалабаи он фидокорона хизмат кардааст ва ба гирифтани нишони Сатторхон, ки яке аз роҳбарони ҳаракати озодихоҳии миллии Эрон буд, мушарраф гардидааст. Пас аз шикасти балвои солҳои 1905-1911 қувваҳои иртиҷоъӣ ба таъқиби инқилобиюн шурӯъ намудаанд ва Лоҳутӣ, ки ба қатл маҳкум шуда буд, ба Бағдод муҳоҷират карда, то апрели соли 1915 дар он ҷо рахти иқомат густардааст.\n\nБоз ба ватан баргашта, рӯзномаи «Бесутун»-ро таъсис додааст ва дигарбора дар ҷунбишҳои озодихоҳонаи синфӣ ва муборизаҳои инқилобӣ ширкат варзида, мафкураву ҷаҳонбинии ӯ вусъати бештар ёфтаанд. Дар аввалҳои соли 1917 нахустин бор бо болшевикони рус, ки дар сафи қӯшунҳои ишғолӣ хизмат мекарданд, ошно шуда, ба воситаи онҳо доир ба воқеаҳои инқилобии Русия муфассал иттилоъ ёфтааст.\n\nМоҳи декабри соли 1917, вақте ки Ҳукумати Шӯравӣ аскарони русро аз Эрон баровардаву империалистони инглис кишварашро тасарруф намуданд, Лоҳутӣ дубора тарки ватан гуфта, ба Истамбул рафтаву муддате дар макотиби форсӣ муаллимӣ кардааст ва силсилае ғазалиёти беназир офаридааст, ки дар маҷмӯаҳои «Лаъолӣ», «Эроннома», «Наврӯзнома» ва ғ. ба табъ расидаанд. Дар муҳоҷират хеле сахтиҳоро ба сар бурда, ҳамроҳи ҳамсангарони содиқаш «Ҷамъияти ҷавонони Эрон» ва маҷаллаи «Порс»-ро таъсис додааст ва, ниҳоят, дучори таъқиби шадиде гардидааст.\n\nОхири соли 1921 ба Озарбойҷономадааст ва, дере нагузашта, дувумин шӯриши Табрезро, ки бо номи «Шӯриши Лоҳутихон» машҳур аст, сардорӣ кардааст.\n\nПас аз фурӯ нишонда шудани шӯриш, моҳи феврали соли 1922, ба Иттиҳоди Шӯравӣ гузашта, ба давраи нави ҳаёти худ оғоз бахшидааст.\n\nМуддате дар Тифлису БокувуНахҷувон кору зиндагӣ карда, ибтидои соли 1923 ба Маскавомадааст ва дар «Нашриёти халқҳои СССР» ба кор пардохтааст. Аз соли1924 узви Ҳизби коммунистии Иттиҳоди Шӯравӣ - ВКП(б) буд.\n\nДар Тоҷикистон\n\nСоли 1925 ба Тоҷикистон омада, дар муборизаи зидди душманони ҳаёти нав ва сохтмони сотсиалистӣ фаъолона ширкат варзидааст. Муддате мудири шуъбаи ташвиқу тарғиби Шӯрои ташкилии Кумитаи ҳизбии вилоятӣ ва ҷонишини Комиссари халқии маориф буда, дар таъсиси Нашриёти давлатии ҷумҳурӣ бевосита ширкат кардааст. Бо ароба аз Тирмиз мошини чоп овардааст.\n\nСоли 1931 хабарнигори «Правда» таъин шуда, соли 1933 Кумитаи муассисони Иттифоқи нависандагони Тоҷикистонро роҳбарӣ кардааст ва чанде раиси фахрии он будааст. Дар Анҷумани якуми умумиттифоқии нависандагони шӯравӣ (1934) дар бораи адабиёти нави тоҷик маърӯза хондааст. Баъдан, соле чанд, Котиби масъули Иттифоқи нависандагони СССР будааст. Соли 1935 дар ҳайъати адибону арбобони маданияти шӯравӣ дар Конгресси байналмилалии ҳимояи маданият, ки дар Порисбарпо гардида буд, иштирок ва суханронӣ кардааст. Соли 1934 ба узвияти Иттифоқи нависандагони Тоҷикистон пазируфта шудааст. 16 марти соли 1957 дар шаҳри Маскаввафот кардааст. Дар Қабристони Новодевичйе, Маскав мадфун аст.\n\nЭҷодиёт\n\nБа шеъргӯйӣ аз дувоздаҳсолагӣ сар карда, дар равияи падараш ғазалҳои тасаввуфӣ гуфтааст. Соли 1907 аввалин шеъри ӯ – қасидаи «Ҳуббулватан» дар моҳномаи «Ҳаблулматин» (Калкутта) чоп шудааст.\n\nПас аз ин шеърҳои ватандӯстона ва инқилобии ӯ дар байни мардум иштиҳор ёфтаанд. Ҷараёни тундутези воқеаҳои инқилобии солҳои 1905-1911 дар тафаккур ва тасаввуроти Абулқосим Лоҳутӣ тағйироти муҳим ворид оварда, дар мазмуну муҳтавои ғоявии шеърҳои ӯ нақши вофир гузоштаанд. Чунин таҳаввулотро дар шеърҳое, ки танҳо дар давоми соли 1909 ба қалам овардааст, мушоҳида кардан мумкин аст. Аз ҷумла, дар шеъри «Фарёди миллат», ки мазмуну пафоси баланди ватандӯстона дорад, Эронро миллати воҳиду ягона ҳисобидааст; дар шеъри «Ай ранҷбар», дар баробари нишон додани зиддиятҳои дохилии мамлакат, муборизаи порлумониро воситаи асосии муҳофизати ҳуқуқи мардум шумурдааст. Аммо дар ғазали «Ё ҳар ду» наҷоти халқро дар муборизаи мусаллаҳонаи он дида, дар шеъри «Маънии одам» (1910) талқин кардааст, ки танҳо ранҷбару меҳнаткаш сазовори номи баланди одаманд. Шеърҳое, ки дар солҳои қувват гирифтани нирӯҳои иртиҷоъӣ дар Эрон ва муҳоҷирати шоир навишта шудаанд, ҳам ошкоро («Шарқ»)-ву ҳам рамзу кинояпеч («Шамъу Парвона»), мардумро ба ҳуррияту инқилоб ва муборизаи зидди мустамликадорон даъват кардааст. Дар баъзе шеърҳои онвақтаи ӯ, аз қабили «Бозгашт ба ватан» (1915), дар баробари хеле барҷаста ифода ёфтани ғояҳои ватандӯстӣ, оҳанги маъюсӣ ва афтодарӯҳии шоир эҳсос мешавад. Аммо, дар натиҷаи дубора сар бардоштани қувваҳои инқилобӣ ва хусусан, бо таъсири воқеаҳои инқилобии Русия, марому идеалҳои шоир дар роҳи озодии синфи ранҷбару деҳқон торафт равшантар мегарданд, ки дар шеърҳои «Яке Руму яке Эрон парастад» (1916), «Бо ин ки дар шариъати хубон ҳиҷоб нест» ва «Қасри Доро» (1917) то андозае инъикос ёфтаанд. Дар шеърҳои «Дос ар кашад…» ва «Деҳқон хуроку фаъла ҷаҳонро бино кунад» (1920) ва «Гар нест ду дасти номвар маро» (1921) мардуми муборизро ба ваҳдату низом даъват намуда, иттифоқи коргару деҳқонро шарти асосии аз панҷаи зулму асорат раҳойӣ ёфтани оммаи заҳматкаш донистааст. Хулоса, вақте ки Лоҳутӣ ба мамлакати сотсиалистӣ қадам гузошта, эҷодиёти худро бо «Калимаи шаҳодати ранҷбарӣ» (феврали 1922) ба ҳаёту адабиёти шӯравӣ алоқаманд намуд, аллакай соҳиби афкори муайяни иҷтимоӣ ва устоди каломи бадеъ будааст.\n\nТаҷрибаи зиёди зиндагӣ ва истеъдоди адабию андешамандӣ имконияташ додаанд, ки баъзе маҳдудиятҳои ғоявӣ ва эҷодии худро муттасил бартараф карда, эҷодиёташро мутобиқи шароити наву воқеиятҳои ҷамоати сотсиалистӣ пеш барад ва яке аз пешқадамтарин шоирони шӯравӣ гардад.\n\nШеърҳои «Калимаи шаҳодати ранҷбарӣ» (1922), «Инқилоби Сурх» (1923) ва қасидаи «Кремл» (1923) ҳанӯз то ба Тоҷикистон омадани Лоҳутӣ дар байни хонандагони тоҷик иштиҳор ёфта, мухлисони бисёре пайдо кардаанд. Аввалин маҷмӯаи шеърҳои дар Душанбе чопшудаи устод Лоҳутӣ «Адабиёти сурх» (1926) будааст. Пас аз он дар мавзӯъҳои гуногуни ҳаёти ҷумҳурии ҷавони Тоҷикистон шеъру сурудҳои бисёре навиштааст, ки аҳаммийяти калони таблиғотӣ дошта, ҳам аз ҷиҳати шаклу ҳам аз лиҳози мазмун тоза ва намунаи ибрати ҳамагон будаанд. Беҳуда нест, ки солҳои сиюми садаи бист ӯ дар байни мардуми тоҷик шӯҳрати беназире пайдо карда, бо унвони ифтихории «Падар» вирди забонҳо гардидааст. Устод Айнӣ дар шахси ӯ бузургтарин шоир ва дӯсти ҳамсафару ҳамақида пайдо карда, ҳар ду паҳлӯ ба паҳлӯ истода адабиёти навини моро барпо карданд ва ӯ барҳақ асосгузори шеъри инқилобии тоҷикӣ шинохта шудааст. Маҳз ӯ буд, ки Устод Айниро аз чанголи марг тавасути муроҷиат ба Сталин раҳо карда тавонист. Бо ин ҳама, устод Лоҳутӣ яке аз қаҳрамонони миллии мо ба ҳисоб меравад. Дар давоми солҳои сиюм устод Лоҳутӣ муҳимтарин асарҳояшро, аз қабили достонҳои «Мо зафар хоҳем кард» (1930), «Зӯри СССР» (1932), «Сафари Фарангистон» (1935), «Ду нишон» (1936) ва ғ., ба майдон овардааст. Азбаски дар офаридани шеърҳои тамсилӣ таҷрибаи кофӣ пайдо карда буд, монанди «Се қатра», «Одами оҳанпо», «Шамшери фотеҳ», «Кӯҳ ва Оина», «Ба Ҳофизи нобино» ва «Посбони Ватан» чанд манзума офарида, дар ин қолаб ҳам имконпазир будани тасвири воқеъияти зиндагиро дигарбора нишон додааст.\n\nТараннуми муваффақиятҳои пайдарҳами мамлакати сотсиалистӣ («Фатҳи Донбасс», «Хабар»), ситоиши дӯстии халқҳо ва интернатсионализми пролетарӣ («Ҷашни понздаҳсолагӣ», «Ба Ӯзбекистон», «Ҷавоб ба васиятномаи Шевченко», «Ҳадя ба халқи муборизи Испониё») аз мавзӯъҳои асосии эҷодиёти ӯ дар ин давра ба шумор мераванд. Таронаҳои «Пули Вахш», «Таронаи партизанӣ» (1935) ва амсоли ин вирди забони ҷавонон гардида, дар тамоми гӯшаву канори ҷумҳурӣ ба номи «шарқӣ» суруда мешуданд. Ба муносибати якумин Даҳаи адабиёт ва санъати тоҷик дар Маскав (1941) либреттои операи «Коваи оҳангар»-ро навиштааст, ки хеле машҳур гашта буд. Дар солҳоиҶанги Бузурги Ватанӣ тавассути ашъори ноби зиддиҷангияш худ халқи шӯравиро ба муборизаи зидди истилогарони фашистӣ даъват намуда («Ай халқи золимкуш, қиём!», «Дарандагонро бизанем!», «Мӯру Офтоб», «Хонаи Тарас озод хоҳад шуд!»), ба пирӯзии мардуми шӯравӣ бовари қатъӣ доштааст.\n\nОн солҳо байти «Ҷангҳои болшевикӣ мо дар ин майдон кунем, Даст агар аз тан бияфтад, ҷанг бо дандон кунем!» вирди забонҳо будааст. Ватанпарварӣ ва дӯстии халқҳои шӯравӣ ғояи асосии эҷодиёти ӯ гардида, достонҳои «Мардистон» ва «Ғалабаи Таня», манзумаҳои тамсилии «Паҳлавон Оштӣ» ва «Ҳамсафарон» аз беҳтарин асарҳои даврони ҷанги адабиёти тоҷику шӯравӣ ба ҳисоб мераванд. Он солҳо бо овози баланд мегуфт:"
      },
      {
        "title": "Пайрав Сулаймонӣ",
        "content": "Пайрав Сулаймонӣ (1899-1933) умри хеле кӯтоҳ дид, ҳамагӣ 34 сол. Ӯ дар осмони назми тоҷик чун ситораи тобноке дурахшиду нопадид гашт. Вале шеъри ӯ имрӯз ҳам, фардо ҳам ва қарнҳои оянда ҳам дилҳоро тасхир хоҳад кард, ҳисро сайқал хоҳад дод, дар комилтар гардидани инсон саҳм хоҳад гузошт.\n\nБеҳуда нест, ки устод Айнӣ аз арзи вуҷуд кардани ӯ дар майдони адабиёт изҳори шодмонӣ карда, навишта буд: «Пайрав соҳиби истеъдоди комил аст, бӯстони нави адабиёти тоҷик аз оби равони табъи ин ҷавон бисёр сарсабзиҳо умед дорад». Пайрав аз худ осори на он қадар зиёд, вале пурарзише ба мерос гузошт. Куллиёти илмии ӯ, ки дар Институти забон ва адабиёти ба номи Рудакӣ таҳия гардид, аз як ҷилд иборат буда, 16 ҷ.ч.-ро ташкил мекунад.\n\nЭҷодиёт:\n\nСоли таълифи нахустин шеъри Пайрав Сулаймонӣ, ки то имрӯз ба дасти мо расидааст, 1916 аст. Ӯ дар давоми эҷодиёти 17 -солаи худ ҳамагӣ се китоб, дурусташ, се китобчаи худро дид ва даст гирифт.\n\nСоли 1931 нахустин маҷмӯаи ӯ таҳти унвони «Шукуфаи адабиёт» бо ҳуруфи арабӣ аз чоп баромад. Ин аз як тараф, албатта, наметавонист шоирро хурсанд накунад, вале аз тарафи дигар ӯро малул гардонид.\n\nӮ дар мактуби худ ба дӯсташ Раҳим Ҳошим якуми майи соли 1931 дар ин бора навиштааст: :«Дигар маҷмӯаи ман расид, саломат бош! Чаро обложкаи онро ин қадар хунук кардаанд? Рамкаи сиёҳ барои чӣ? Кӣ мурда буд?» «Шукуфа» ҳам ба ҳамин хунукӣ мешудааст-мӣ? Аммо бо ҳамаи ин эҳтиётҳо чаро боз ин ҳама ғалат? Забарҳоро зер кардаанд, зерҳоро забар ва як тӯда ғалатҳои дигар. Порчаи «Ҳиндустон» чӣ шуд? «Гуландом» куҷо рафт? Ку? Куҷо шуд?.\n\nҲамон сол, яъне соли 1931 достони ӯ «Тахти хунин» дар шакли китобчаи алоҳида ба табъ расид, ки он ҳам бо ҳуруфи арабӣ аст. Соли 1932 дигар маҷмӯаи ӯ бо номи «Шеърҳо» бо ҳуруфи лотинӣ аз чоп баромад.\n\nКитоби дигари Пайрав Сулаймонӣ «Қадам ба панҷсолаи дуввум» баъд аз вафоти ӯ соли 1934-ум нашр гардид. Дар архиви шоир чопи мошинкаи ин маҷмӯа маҳфуз аст. Ин ба мо ҳуқуқ медиҳад, ки таҳия маҷмӯаи «Қадам ба панҷсолаи дуввум» -ро ба худи муаллиф нисбат диҳем.\n\nМаҷмӯаи шеърҳо:\n\nИнак, он маҷмӯаҳое, ки аз тарафи Пайрав ба чоп омода шудаанд ва ба табъ расидаанд ва мо ҳангоми таҳияи Куллиёти илмии шоир ба онҳо такя намудем. Яке аз мӯътабартарин маҷмӯаҳое, ки мо матни онро дар бештарин мавридҳо чун матни асосӣ истифода бурдем, «Маҷмӯаи шеърҳо» - и нашри соли 1934 мебошад. Ин нахустин китоби Пайрав аст, ки баъд аз вафоти шоир дар таҳияи Раҳим Ҳошим аз чоп баромадааст. Ба ҳайати таҳририяти он устод Айнӣ низ шомил буданд. Маълум аст, Раҳим Ҳошим бо роҳбарӣ ва маслиҳати устод Айнӣ ин корро анҷом додааст. Баъд аз зикри ҳайати таҳририя дар ҳошияи ҳамон варақ навишта шудааст: «Бо ташаббуси шӯъбаи Самарқандии Союзи нависандагони Шӯрои Ӯзбекистон ҷамъ карда шудааст».\n\nИн китоб аз мукаммалтарин маҷмӯаҳои осори Пайрав Сулаймонӣ ба шумор меравад. Агар нахустин китоби шоир «Шукуфаи адабиёт» 23 шеърро дар бар карда бошад, маҷмӯаи дуввуми ӯ «Шеърҳо» 30 шеърро ва «Қадам ба панҷсолаи дуввум» 45 шеърро фаро гирифтааст. Ба «Маҷмӯаи шеърҳо» -и соли 1934 62 шеър ворид гардидааст. Ин маҷмӯа аз ҷиҳати сохт низ хеле ҷолиб аст. Шеърҳо аз рӯи давраҳои эҷодиёти Пайрав Сулаймонӣ танзим ёфта, лирикаи ӯ қисми алоҳидаро ташкил намудааст. Дар маҷмӯаи «Шукуфаи адабиёт» Пайрав Сулаймонӣ 5 шеъри лирикии худро дохил карда буд, аз ҷумла шеъри ишқии «Шаби ҳиҷрон бо хаёли ҷонон» -ро. Маҳз ҳамин шеъри ишқӣ боиси ба чунин хулоса омадани Бектош гардидааст: «Аз ин нуқтаи назар Пайрав Сулаймонӣ дар адабиёт гӯянда ва намояндаи ҳамон буржуазияи навхези савдо ва саноати маҳаллӣ аст, ки барои инкишофи нуфузи савдо ва саноати маҳаллӣ аст, ки барои инкишофи нуфузи синфи худаш танҳо сароб (обман зрения) будани Инқилоби октябрро аз ҳама пештар ва равшантар ҳис мекунад».\n\nТадқиқи матнҳо нишон медиҳанд, ки Раҳим Ҳошим нафақат осори Пайравро аз дасти рафиқони ӯ ва рӯзномаю маҷаллаҳо гирд овардааст, балки дар ихтиёри худ архиви шоирро доштааст.\n\nБаъд аз он ки шеърҳои ишқии Пайрав боиси ба гардани ӯ гузоштани айбҳои сиёсӣ гардид, дар маҷмӯаҳои дигари худ «Шеърҳо» (1932) ва «Қадам ба панҷсолаи дуввум» онҳоро ворид насохт. Ин маҷмӯаҳо танҳо шеърҳоеро дар бар гирифтаанд, ки мазмуни иҷтимоӣ доранд.\n\nРаҳим Ҳошим ба «Маҷмӯаи шеърҳо»-и соли 1934 18 шеъри лирикии Пайравро дохил намудааст.\n\nТадқиқи матнҳо нишон медиҳад, ки Раҳим Ҳошим на фақат осори Пайравро аз дасти рафиқони ӯ ва рӯзномаю маҷаллаҳо гирд овардааст, балки дар ихтиёри худ архиви шоирро доштааст. Ин фикрро чунин суханони духтари Пайрав Сулаймонӣ – Шоираи Халқии Тоҷикистон Гулчеҳра Сулаймонӣ тасдиқ мекунад: «Чанд сол пеш дӯсти наздики оилаи мо Раҳим Ҳошим архиви падарамро ба мо супурданд. Ман вақте ки онро варақ мезанам, чи шоири нисбат ба худ серталаб будани падарамро тасаввур мекунам. Дар ин архив аксари шеърҳо чанднусхагӣ буда, дар ҳар кадоми он як фикри тоза, мисраи нав илова шудааст».\n\nВале дар баъзе шеърҳо матни истифода бурдаи Раҳим Ҳошим аз матни архиви шоир, ки дар Институти забон ва адабиёти ба номи Рӯдакӣ маҳфуз аст, фарқ мекунад. Ин фарқҳо дар қисми муқоиса ва тавзеҳоти Куллиёти илмии Пайрав Сулаймонӣ нишон дода шудаанд. Чунон ки илми матншиносӣ тақозо мекунад, мутуни асосӣ барои Куллиёти илмии адиб нашри охирини ҳар як асари ӯст, ки ҳангоми дар қайди хаёт будани ӯ ба табъ расидааст. Вале на ҳамеша нашри охиринро чун матни асосӣ истифода бурдан мумкин аст.\n\nБарои мутуни саҳеҳи ҳар як шеърро пешниҳод кардан ҳамаи сарчашмаҳои онро мавриди тадқиқ қарор додан зарур аст. Аз ин ҷост, ки ҳангоми таҳияи Куллиёти илмии Пайрав Сулаймонӣ ҳамаи сарчашмаи матни осори ӯ, пеш аз ҳама маводи архив, маҷмӯаҳои ҳангоми дар қайди ҳаёт будани шоир ва баъди сари ӯ ба табъ расида, китобҳои дарсӣ ва маҷмӯаҳои дастаҷамъӣ ба ҳам муқоиса ва аз назари тадқиқ гузаронида шудаанд."
      },
      {
        "title": "Тилло Пӯлодӣ",
        "content": "Тилло Пӯлодӣ 4 майи соли 1912 дар деҳаи Пиши ноҳияи Шуғнони Вилояти Мухтори Кӯҳистони Бадахшон ба ҷаҳон омадааст. Дар нахустин макотиби шӯравӣ хатту савод бароварда, то соли 1935 муаллими синфҳои ибтидоӣ будааст. Соли 1940 факултаи филологияи Донишкадаи давлатии омӯзгории Душанберо ба итмом расонда, вориди аспирантураи донишкадаи мазкур шудааст ва аз ҳамон айём то лаҳзаҳои охири умраш устоди кафедраи адабиёти тоҷик будааст. Фаъолияти адабияш аз соли 1935 оғоз гардида, дар сафи нахустин вассофони дигаргуниҳои бузурги асри худ қарор гирифтааст. Мавзӯъҳои асосии шеърҳояш муҳаббат ба Ватан, дӯстии халқҳо, меҳнати садоқатмандонаи колхозиён, қаҳрамониҳои сарбозони шӯравӣ дар ҷабҳа мебошанд. Аз соли 1940 узви Иттифоқи нависандагони Тоҷикистон аст. 24 июли соли 1974 аз олам даргузашт.\n\nЭҷодиёт:\n\nБаробари пешбурди корҳои шоистаи илмӣ ва фаъолияти босамари омӯзгорӣ, пайваста шеърофаринӣ ҳам кардааст. Аз ҷумла, соли 1945 достони «Тӯҳфаи шоир»-ро ба табъ расондааст, ки ба тасвиру дигаргуниҳои бузурги дар Помири Шӯравӣ рухдода бахшида шудааст. Муаллифи маҷмӯаҳои ашъори «Бадахшони озод» (1948), «Номаи бахт» (1958), «Баҳори шодӣ» (1962), «Ленин ҳамеша бо мост!» (1963), «Таронаи Октябр» (1967), «Субхи кишвари ман» (1970), «Меваи Октябр» (1972), «Рози дил» (1982) ва ғ. мебошад. Соли 1965 гулчини ашъораш «Гул кун, Бадахшон!» ба забони русӣ мунташир гаштааст. Шеърҳои алоҳидааш дар маҷмӯаҳои дастҷамъии «Шоирони Тоҷикистон» (Маскав, 1947), «Аз соҳили Панҷ» (1949) ва ғ. чоп шудаанд.\n\nМукофот:\n\nМуаллими хизмат нишондодаи Тоҷикистон;\n\nОрдени «Нишони фахрӣ»;\n\nМедали «Барои меҳнати шоён»;\n\nИ\n\nфтихорномаҳои Шӯрои ОлииТоҷикистон.[1]"
      },
      {
        "title": "Абуали ибни Сино",
        "content": "Абуали ибни Сино\n\nХаёт ва фаъолият\n\nИруз бикун  чу метавони коре ,\n\nФардо чй куни чу натавони кардан\n\nАбуали ибни  Сино (980-1037)\n\nАбуали ибни  Сино соли 980  дар Бухоро  таваллуд шудааст  . У  шоир ва нависанда мебошад . Китобхои бисёреро  навиштааст. Дар 5-солаги Куронро хифз намудааст . У аз оилаи  бонуфуз буд .  Зехни хеле  тоза ва тез дошт .У инчунин илми тибро хеле хуб омухтааст. Боре Абуали ибни  Сино тамоми  Бухороро аз бемори  начод додаст . Борои ин икдомаш амир Нух бинни Мансури Сомони бисёр иномхо  пешниход намудю.Лекин  Абуали ибни  Абуали ибни  Сино онхоро нгирифт  ва танхо хохиш кард ки ,аз китобхонаи дрбор истифода барад .Амир рози  шуд ва  Сино  аз китобхои дар он буда бахрпа бурд.\n\nАз каъри гили сиях то авчи зухал\n\nКардам хама мушкилоти гетиро хал\n\nБерун чатам зи банди хар макру хиял\n\nХар банд кушода шуд магар банди ачал\n\nИн рубои дар васфи худи у сароида шудаст .\n\nУ дар ин рубои мегуяд ки хама мнамморо ёфтам аммо дору бар зидди  ачалро не.\n\nКуфру чу мане газофу  осон набувад ,\n\nМхкамтар аз  имони манн имон навбувад.\n\nДар дахр чу манн якеву он хам кофир\n\nПас дар хама дахр як мусулмон набувад.\n\nИн рубои бошад дар бораи он навишта шудааст ки Абуали ибни  Синоро кофир ьегуфтанд бароги он ки у бисёр медонист , ситорахоро меомухт . Ва у бисёр вакт гуреза буд. У мегуяд махкамтар аз имони манн имоне нест ва дар дунё ман якто мусулмон бошам пас дигар дар  дунё мусулмон нест.\n\nБо душмани манн чу дуст бисёр нишаст\n\nБо дуст набоядам дигар бор нишаст\n\nПархез аз он шакр к ибо захр омехт\n\nБигрез аз он магс к ибо мор нишаст\n\nДар ин рубои бошад  шоир мегуяд ки бо дусте ки бо душмани ту хамсухбт гардид бехтр ки дусти накард.\n\nБо ин ду-се нодон ки чонон медонанд\n\nАз чахл ки донои чохон эшоннд\n\nХар бош ки ин чамоа  аз фатри хари\n\nХаар ку на хар аст кофираш мехонанд. "
      },
      {
        "title": "Адаб осоиши аҳвол бошад",
        "content": "Адаб осоиши аҳвол бошад\n\nАдаб тоҷест аз нури Илохӣ,\n\nБинеҳ бар сар, бирав ҳарҷо ки хоҳӣ.\n\nОре, адаб бузургтарин нишонаи инсони комил, дурахшонтарин ва арзантарин пояи зиндагист. Он тоҷи бузургест, ки ҳамаро сазовору лоиқ нест. Шахси боадабро ҳамагон ҳамчун шахси оқилу фарзона пешвою баландҳиммат ва намунаи ибрати дигарон мешиносанд. Шахси боадаб дар ҳама ҷо соҳибиззат аст. Адаб аст, ки инсони бузургро  аз пастинатон , нокасонро аз хирадмандон ва аблаҳонро аз фозилону донишмандон тафовут мебахшад. Адаб аст, ки чун нуре ҷаҳонро равшани мебахшад, ки касеро сазовор гардида, чомеаро солиму намунаи ибрат мегадонад.\n\nПартави ҳусн аст, оре, илму ахлоқу адаб,\n\nБеадаб, беилм, беқадр аст, ин набвад аҷаб.\n\nҲақиқатан инсон ро танҳо одби бузург соҳибдавлат мегардонад, инсонро танҳо ахлоқ инсон созад. Касе, ки маҳрум аз эҳсоси ахлоқист, ба шумори инсон наояд. Ба қавли дигар:\n\nОдамизод агар ки беадаб аст, одам нест,\n\nФарқ дар байни бани одаму ҳайвон адаб аст.\n\nИнсони асил ҳамеша дар он мекӯшад, ки намунаи ибрати дигарон бошад. Ӯро ҳамчун шахси бофаҳм, боадаб, ибратомӯз ҳама эҳтиром намоянд. Инсонро дар ҳаёт дар ҳамаи лаҳзаҳо одоби накӯ, сухани ботамкин ва меҳрубонию латифиҳои нозук мебояд. Бахусус, шарму ҳаё, иффату покдоманӣ аз бузургтарин хислатҳои наҷиби инсонианд.\n\nШахси дорои одобу маърифат ҳеҷгоҳ дар зиндагӣ дар намемонад.\n\nАдаб дар анҷуман шамъест фурӯзон, ки далели покизагии мост. Адаб дараҷаи баланди маърифатнокии касро нишон медиҳадю\n\nВазифаи ҳар як шахси солимфикр аз он иборат аст, ки атрофиёнро ва фарзандони худро дар рӯҳияи бузурги маърифатнокӣ ва худшиносию худогоҳӣ тарбият намояд, то онҳо суратпараст нею сиратпарас ба камол бирасанд, то ояндаи ҷомеаи солим гарданд:\n\nТифлро аз кӯдаки омӯз адаб,\n\nВ-аз камоли тарбият одам шавад.\n\nИмрӯз, ки насли наврас аксарият дорои хулқу атвори накӯ нестанд, аз бузургтарин ҷавҳар – одоби накӯ натавонанд буд, ки нуқсони бузрги ҷомеаи солим ин аст. Ингуна касон дар тарбияи оилавӣ ба ростию росткорӣ ва ҳамдигарфаҳмию боадабӣ эҳтиёҷ доранд. Албатта, волидони онҳо пура ба тарбияи дуруст гирифтани онҳо гунаҳгоранд. Танҳо муҳити оилавӣ ва мактаб метавонад тифлро метавонад тифлро адаб омӯзад. Волидони ғамхори фардои зиндагии фарзандони худанд, саравал мехоҳанд ва мекӯшанд, тифлро ба роҳи дурусти зиндагӣ ва одоби накӯву ояндаи дурахшон ҳидоят намоянд.\n\nҲамаи гуфтоҳои боло далели бузургбудани мартабаи шахси боадабанд. Вобаста ба ин мо инсонҳо бояд аз ин гавҳари дурахшону тобон, ки ҷаҳонро равшанию нур ва хушиву сурур мебахшад, бархурдор бошем, зеро тавре гуфтаанд:\n\nБиё эй дӯст, то огаҳ зи ахлоқу адаб бошем,\n\nЧу нуре равшанорои муҳит дар ҳар нафас бошем.\n\nБа тифлону бузургон дарси ибратро биомӯзем,\n\nКи фардо зиннати ҳар анҷуман, имдодрас бошем.\n\nХулоса, адаб нишонаи бузурги одаму одамгарис, ки касро шӯҳрат ёр мегардонад. Адаб дури гаронест, ки дорандаи он сарватмандтарин каси олам аст. Ҳам нишоту ҳам хурамиву ҳам осоиштагиву ҳама бурду бохти ҳаёт насиби каси боадаб аст. Маҳз инсони боадабу бориё метавонад, обӯю эътибор ва шаъну шарафи миллату давлат ва қавму қабилаи худ бошад вазиндагии худро бо осоиштагиву нишоту хуррамй бубарад, зеро гуфтаанд:\n\nАдаб ороиши афъол бошад,\n\nАдаб осоиши ахвол бошад.\n\nШухратёр аст инсони боадаб дар хама мавридхо, зеро   заковати   бузургаш,   хиради   волояш   рохнамои имрузу фардову зиндагии бобарораш аст.\n\nТанхо ахлоки бузург ва хиради воло метавонад инсонро чун пирохани зебову ороста зеб дихад ва кимату кудрати афзун бахшад:\n\nАдаб перохани нодону доност,\n\nХуш он кас, ки онро биорост."
      },
      {
        "title": "Адаб хусни инсон acт",
        "content": "Адаб хусни инсон acт\n\nАдаб точест аз нури илохй,\n\nБинех бар cap, бирав хар чо, ки хохй.\n\nАдаб хусни инсон аст. Оре, шахси боадаб хамеша аз хасои-ли хамида, мисли фазлу дониш, заковат ва хунар, фарханг бар хурдор аст. Аслан ин кабил одамон фурутану бохиммат ва дурандешу донишманд мешаванд. Зеро хуб медонанд, ки бузур-ге гуфта:\n\nМанманихо пешаи шайтон бувад,\n\nХ,ар кй худро кам занад, мард он бувад.\n\nБешубха,  хар чо ки адаб аст, оромиву субот ва пешрафту нумуь низ ба миён меояд. Х,атто дар оилае, ки одоб бошад, шодиву нишот низ хукм меронад. Фарогирии адаб ба худи хар як инсон вобаста аст. Дар ин бора киссае хаст:\n\n«Лукмони Хакимро пурсидаанд:  Адаб аз кй омухтй? Гуфт: Аз беадабон. Х,ар чй аз эшон дар назарам нописанд омад, пар- хез кардам».\n\nАз ин андешаи орифона чунин хулоса меояд, ки барои дарки мохияти адаб худи зиндагй моро чун устоди сахтгир таълим медихад. Як шахси боадаб бар сад нафар беадаб пируз меояд, мисли он ки торикии шабро нури руз махв мекунад. Бо ин маънй Абулхасани Фаррухй гуфтаасг:\n\nЗи нури руз гурезад хамеша зулмати шаб,\n\nЧу фахр пайдо гардад, нухуфта гардад ор.\n\nБузургони илму адаб ба ин масъала таваччухи хосса зохир намуда, адабро ганчи кимат ва шарафу икбол ба калам додаанд. Хикмати Аблукосим Фирдавсй далели андешаи болост:\n\nАдаб бехтар aз  ганчи Кррун бувад,\n\nФузунтар аз мулки Фаридун бувад\n\nБадриддин Хилолй бо як илхоми шоирона хеле бамаврид мегуяд:\n\nАдаб ороиши афьол бошад,\n\nАдаб осоиши ахвол бошад.\n\nАдаб мачмуаи хусну чамол аст,\n\nБахоре дар камоли эътидол аст.\n\nАдаб дар назари ахли чуд бахту саодат, давлаги ноёб. зьти бору шахомат, точи сари мардон аст. Абдурахмони Ч,оми бархак гуфта:\n\nЧ,он дар тани марди беадаб ларзон аст,\n\nСад чон бидихй, адаб харй арзон аст.\n\nАз беадабй касе ба максад нарасид,\n\nЗеро ки адаб точи сари мардон аст.\n\nМутаассифона, на хама наврасону чавонон коидахои одобро риоя карда, аз руи он амал мекунанд. Вактхои охир теъдоди ин кабил чавонон ба маротиб афзуда, боиси нигаронии ахли чомеа гардидааст. Дар кучаю хиёбонхо беадабиро дида, бепарво мегузарем. Ин амали бемавкеъ ба суди чомеаи навину демократй нест.\n\nАз ин хотир, хамагони мо вазифадорем. ки наврасонро дар рухияи одобу ахлоки хамида тарбия намуда, завк ва кобилияти зехнии онхоро такмил дихем. Дар хар чомеа ва оилае, ки адаб дар назари аввал бошад, осудагию хушбахтй ва камолоту пешрафт бештар мегардад. Барой ин сараввал бояд худи мо муаддаб бошем, то тавонем дигаронро ба дунёи зебои адаб хидоят намоем. Хикмати Абдурахмони Чомй матлаби моро равшан мекунад:\n\nБоядат аввал адаб андухтан.\n\nПас дигар касро адаб омухтан."
      },
      {
        "title": "Бад макун, ки бад афтӣ",
        "content": "Бад макун, ки бад афтӣ\n\nМафхуми зишт, нохуб ва норавост дар тамоми давру замонхо хамчун амали ношоиста, носазо ва номатлуб дониста мешавад. Бадй чун фасоду зиён танхо ва танхо зиштиву нооромй падид меорад, зеро ин амал хоси хайвоноту дарандахо ва хашароти зараррасон аст, ки онхоро табиат чунин офарида. Инсоният чун бандаи хокии чахони гузарон бояд хоси хислатхои ба худ хос, аз қабили одаму одамгарй некию накукорй ва саховатмандию хайрхохй бошад. Хамеша бар он чахд намояд, то ба амалхои хубу савоб, манфиатдору хайрхохона даст занад. Касеро хушдилу осуда гардонад. Ягон дастоварди хубе аз худ боки гузорад, то зинданом бошад.\n\nХиёнаткорон дар ягон давру замон хушбахт намегарданд, зеро: «Давлат ба ақл наздик аст». Каси бадкор, мардумозор ва хиёнаткор хамеша ба чазои Офаридгори бузург сазовор хохад буд.\n\nҲар кй ба мардум хиёнат мекунад,\n\nНарасад харгиз у ба неьмату ноз.\n\nОре, хар як пешравй мукофоти бузурги Офаридгори созанда аст, ки танхо ба шахсияти арзанда сазовор дониста мешавад. Бадон, ки асоси матлабу маромашон бадкориву мардумозорист, дар ягон давру замон сохибиззат гашта наметавонанд. Ноандешида бар он, ки хамаи нуқсону норасоихои хаёташон бар ивази амалхои номатлубашон, ки ба фарзанди инсоният раво дидаанд, аз даргохи Худованди муттаол рузияшон гашт. Надониста аз он, ки хар як амали инсон дар хает сазовори мукофотест, ки дар тарозуи хаёт баркашида:\n\nХудое, ки болову паст офарид,\n\nСазовори хар даст даст офарид.\n\nБарчост, ки хамаи хубию бадихо дар зиндагй дар хадди худ чавобе, мукофоте доранд. Ҳамеша бояд кушид, ки некукор ва росткору аз бадихо дур зист. То хадди имкон бо дармондагон дасти ёрй дароз кард:\n\nТу некй бикуну дар Дачла андоз,\n\nКи Эзид дар биёбонат дихад боз.\n\nБадкорону бадхохонро роху равиш боял омухт ва аз бадихо дур гардонд, ки дар корхои неку савоб даст зананд. Зеро онхо худ аз худ бахри дигар гаштани хулку атвори худ намекушанд. Барои инсони комил шудани кас бояд хамеша дустону наздикони хуб пайдо кунад, бо кадом рохе, ки набошад, ононро ба росткорй хидоят кунанд ва аз вартаи бад бирахонанд.\n\nВале хастанд шахсиятхое, ки хеч гох ононро бо ягон кушингу мадади атрофиён аз рохи бад наметавон гардонд. Онон аллакай пайрохаи бузургро тай намудаву худ бехабаранд. Тавре мегуянд: «Бадкор азоб накашад, агар азоб мекашид, бадй намекард, аммо некукор аз он ки ба кадри тавон некй накарда, дар қайди ранч асту азоб». Хуллас, хеч як бадкарда бе чазо нахохад монд. Хар як амалеро чавобест ва хар бадкоре ба кадри бадихои анчомдодааш чазое хохад дид. Бехуда нагуфтаанд:\n\nБад макун, ки бад афтй,\n\nЧох макан, ки худ афтй.\n\nАлбатта, бадкарда рузе сазовори чазои бад ва накукорон ба кадри захмати беандозаашон сазовори хаёти хушу гуворо, фарзандони солиму поктинат ва обрую манзалати бузург хоҳанд гашт.“"
      },
      {
        "title": "Гар бузургу хурд механ механ аст",
        "content": "Гар бузургу хурд механ механ аст\n\nТанида ёди ту дар тору пудам. Механ, ай Механ,\n\nБувад лабрез аз ишқат вучудам. Механ, ай Механ.\n\nТу будам кардй аз буду набудихо.\n\nФидои номи ту буду набудам, Механ ай Механ.\n\nЧунинанд мисрахои бузурги шоири ватандусту ватанхох Абулкосим Лохутй, ки аз огоз то ба анчом лабрез аз акидахои бузурги ватанхохианд. Калимаи Механ ифодакунандаи мафхуми сарзамини ачдодй аст, ки нихоят дилнишину гуворо садо додааст. Ишки Ватан ишки самимию лабрез аз самимияту дустдори ва ифодакунандаи мехри беолоиш нисбати Ватан-модари азиз аст. Ватан-модаре, ки дар канору огуши гармаш бо ифтихори баланд кас ба воя мерасад. Ватане, ки шухрати чахонй дораду каму костихо ва норасоиву нуксонхои хар як фарди миллаташро дар ниход гирифта, онро мепарварад. Ватане, ки моломоли ифтихормандихост. Ватане, ки ба ақидаи Лохутии бузургвор аз нобудихо чизе ё касе офаридааст.\n\nВатан бузургтарин макон ва пояндатарин маскан аст, ки инсонро дар огуши худ мепарварад. Мегуянд, ки «Ватан сар мешавад аз гахвора», ки хакикати хол аст.\n\nТифле, ки чашм ба олами хастй мекушояд, аввалан модар ва баъдан мухитро дида, бо онхо одат мекунад. Пас, тифлони дуструю дилбандони модари азиз низ ватандоранд. Бевосита дар он одат мекунанду ба он дил мебанданд:\n\nВатан ояд ба кас чун шири модар,\n\nАз ин ру, асли чон аст, асли чон аст.\n\nВатан хонаи дуюми хар як инсони хакикист. Хар шахсе, ки ин мавзеи дилошубро эхтиром намекунад, дар шумори одамиён нест.\n\nТурсунзодаи бузург, ки дар адабиёти шуравии точик хамчун шахсияти ватандусту вассофи сулх бо тамоми вучудаш Ватани хешро васф намудааст:\n\nСозу зафарам Ватан туй. ту.\n\nФазлу хунарам Ватан туй, ту.\n\nВатан хонаи умеди дилхо ва бахшандаи бахту саодат аст. Хануз аз даврахои Чанги Бузурги Ватанй хазорон чавонмардон барон мудофиаи Ватани азизи хеш ба зану фарзанд ва хонаи ободашон нигох, накарда бархостаанд ва аз он мудофиаи мудхиш барнагаштанд. Дар катори ин диловарони  номдор шоири  адабиёти  Шуравии точик ХабибЮсуфй   хамчун   хофизи   Ватани   азизи   хеш қахрамонона ба шаходат расидааст. У гуфта буд:\n\nГуяд Ватанат, ки посбон шав, ту шавй,\n\nБар сархади Шарқи дурамон рав, ту равй.\n\nХонад, ки биё, ба осмон пар, ту пари.\n\nФармон бидихад, ки барқсон дав, ту дави,\n\nХамеша дар хизмати халку ватани хеш мекушид ва чони худро низ дар химояи Ватан дарег намедошт.\n\nДар хаёт инсон мекушад тамоми лахзахои шодиву фарах ва гаму андухи хешро танхо дар ихотаи ёру дустон ва   Ватани азизи худ бинад. Зеро иттифоки дустону наздикон хамеша мададрасон ва дастгири кас шуда метавонанд. Канори модари гамхору ёрй дилпазир ва тифлакони дилбардору Ватани азизи хеш бихиштест, ки моломоли хушихост. Инро хар як инсони асил эхсос менамояд. Бехуда нагуфтаанд, ки:\n\nГадо гар дар Ватан мирад амир аст.\n\nАмири беватан хору зах,ир аст.\n\nШахсе, ки ватан дорад, болидарух аст, зеро мехри поку беолоиши ватани бузургаш ба у неруву чон ва хастиву тавон мебахшад. Точикистони азизу дилоро бо тамоми бузургиву шачоматаш имруз моро Ватан аст. Ватане, ки бо тамоми хастй дусташ медорему эхтиромаш мекунем.\n\nВатан, чону танам бодо фидоят.\n\nВатан, дил пора гардад аз бароят.\n\nБувад дороиям ободии ту.\n\nВатан, нуру басар нуру сафоят.\n\nХулоса, хастиву пояндагии Точикистони азиз чун хастии чону тан ва умеду армони Ватани азизу дилоро дар вучуд ва дасти дуо бар даргохи Офаридгори созанда мегузорем, то хамаруза ватани умеду орзухо, шукуфтанхову сарсабзихо гардад ва хар як ватандор уро дуст дорад, зеро:\n\nРуят чу Мах аст, лек бо ин ту маноз,\n\nЗебост кадат, вале ба ин фахр масоз.\n\nХар гох Ватан шавад зи корат мамнун.\n\nОн гох бигу, ки табли шодй бинавоз!\n\nгуфтаанд, ки бархак асту барчост!"
      },
      {
        "title": "Душанбе - хонаи осоиши дил",
        "content": "Душанбе - хонаи осоиши дил\n\nДушанбе хонаи осоиши дил,\n\nМаро дурй зи ту корест мушкил.\n\nЧу пайвандаст чонашро маконат,\n\nКи пайванданд бо хам обу хам гил.\n\nДушанбе маркази Чумхурии Точикисгон, шахри пайвандгари дилхо,  макони мехру  шавкат, маскани точикони бузург аст. Душанбе кишварест, ки барои аз хурд то бузурги ин сарзамин Ватан аст. Ватане, ки дар канори бузургаш ба дунё омадаему бузург гаштаем. Ватане, ки мисли модари гамхор дусташ медорем. Механе, ки сар то сар гул-гулшукуфону ободу зебову бофарогат аст.\n\nДушанбе маркази дунёи точик бустони ту,\n\nЧахони хуррамиву шабчароги точикони ту.\n\nТу маьвои диливу маъхази кони равонй ту,\n\nДушанбе мулки шоирзодаиву достонй ту.\n\nДушанбе бузургшахрест, ки точиконро чун миллати бузургу номдор, марказу умеду армон аст. Даме, ки дар кучахои ин шахри бузург кадам мезанем, беихтиёр аз зебогии  мухити  атрофаш  халоват мебарем. Даме, ки мардуми мехмоннавозу бофарханги дорои маданияти баланди шахрвандонашро вомехурем, беихтиёр нидо мекунем:\n\nНазар кардам зи руи мехру шавк,ат руи оламро,\n\nДушанбе хастиву чону тавони ту.\n\nХама дороият рухи равон бахшад бузургонат,\n\nМакони сад бузургу пахлавони ту.\n\nДушанбе макони мардони хирад, занони баору номус ва тифлакони дилшоду бахтиёр аст. Мавзеест, ки саросар дилфиребу дилоро ва бешубха, мафтункунанда. Душанбе шахрест зебову дилоро ва макони мардумони мехмоннавоз, олихиммат ва сарбаланду номдор:\n\nЭй дуст, биё бахри томошои Душанбе,\n\nБешубха, ту хам мешавй шайдои Душанбе.\n\nИмруз хамчун бошандаи кучаки ин сарзамини бузург моро лозим меояд, ки бо тамоми бузургихояш онро васфу ситоиш намоем, зеро он бузургмеханест, ки дилу дидахоро карину барчост. Душанбе маконест, ки саросар гулрезу гулбасару машхуру дилорост. Бинохои серошёна, қасру толорхои бархаво, театру донишкадахои бузург, бинохои маъмуриву фархангй, илова бар хамаи ин маркази сиёсию фархангй ва иктисодй буданаш Душанберо дахчанд зебову овозадор мегардонад.\n\nДушанбе фахри. даврони хар як бошандаи баору номуси ин сарзамини дилорост. Даме, ки дар эчодиёти ин ё он адиби бузург васфи ин богшахри дилкушоро мутолиа менамоем, беихгиёр метавон гуфт, ки Душанбе дахчанди ин ситоишхову фузунтар аз хамаи арзишхост, зеботар аз хамаи зебогихои олам аст, ки акли бинандаро мафтун мегардонад.\n\nХуршед мекашад сар аз шонаи Душанбе,\n\nНуру зиё бирезад бар хонаи Душанбе.\n\nШехрест пурфасона ин богшахри зебо,\n\nДилро барад хамеша афсонаи Душанбе.\n\nДушанбе   дар   калби   точикону   точикисгониён монанди   нигинест,   ки   дар   хар   нигох   шуълапошй мекунад.   Пиру   барной   ин   сарзамини  хамешабахор мисоли парвона гирди шабчароги ягонаи ин шахри дилоро дар гардишанд. Дархои мехмонхонахои бузурги Душанбешахр хамчун кошонаи умеду армон хамеша ба суи мехмонон боз буда, фарзандони неку фарзонаи он бо фарри ориёй бо хусну шавкати каёнй онро хусни шохона мебахшанд.\n\nИн шахр шахри бахт аст, ин шахри точу тахт аст,\n\nЗ-ин ру хамеша гуем, шукронай Душанбе.\n\nОре, шукронаи Душанбе, ки мо бошандаи ин макони гулбасарем. Шукронаи мардуми фархангии он, ки ифтихори миллати бузурги точиканд. Фарзандони чахонгарди ин богшахри дилкушо хамеша аз дурихои дур васфи кишвари махбуб карда, озодагии обу хаво, гулу гиёххои онро дар дил мепарваранд:\n\nДар дил хаваси оби Душанбе бошад.\n\nДил моили Варзоби Душанбе бошад.\n\nОинаи хушнамои шабхои висол,\n\nОинаи махтоби Душанбе бошад.\n\nБоиси ифтихор ба тамоми ситоишхо ин богшахри дилкушо ва макони санъатхои во лову мардону занони химматбаланд мо, точикони асилро ватан гардида. Аз дилу чон бо тамоми хастиву зуру тавон мебояд хар як гулу гиёх ва сангу обу хоки онро парастиш кард.\n\nХулоса, Душанбе хамчун маркази бузурги Точикистони азизу сохибистиклол, хар рузу хар соат дар айни шукуфтанхост ва руз то руз онро ободу зебо, бофарогату дилнишин дидан метавон. Кист он бузургдиле, ки аз обу хавою дилнишинихои ин макони азалй бебахра монд? Кист он родмарде, ки кудрати бузурги ин сарзаминро бо мардумони баору иомусаш дастгир набуд? Нест нафаре, нест точике, ки бузургии ин макони шахдрезро эхсос накарда бошад.\n\nНест лахзае, ки буи атромези Душанбеи дилнишин калби саршор аз мехру мухаббат ва машоми муаттари димоги мардумашро шефта нагардонда.\n\nТуй номусу нангу номи миллат,\n\nНишоне аз ниёгонй - Душанбе.\n\nКасе, ки бо ту созад, дар намонад?\n\nДилат ёбад ба осонй Душанбе!"
      },
      {
        "title": "Забон донӣ - ҷаҳон донӣ",
        "content": "Забон дони - чахон дони\n\nЗабон воситаи муомилот ва муоширати одамон аст. Донистани ин ё он забон ба кас имконият медихад, ки аз бурду бохт, имконияту вазъият ва камбудию талаботхои рузмарраи хаёт огах гардад. Донистани забони гайр донистани вокеияти хаёти миллати дигар ва кулли дигаргунихои олам аст. Барои омухтани забони дигар мо бояд, пеш аз хама забони модарии хешро ба хубй донем. Озодона хамаи сохахои хаёти худро омухта аз худ намоем. Зеро бунёди забони модариамон ба осонй ба даст наомада.\n\nАз сари сад минбар афтоданд нозирхои у.\n\nТо наафтанд аз забони хештан.\n\nДар сари сад дор чон доданд шоирхои у.\n\nТо наафтад бар замин қадри сухан.\n\nПрезиденти кишварамон Э.Рахмон оиди манзалати забони модарй чунин гуфта:\n\n«Миллате, ки арзишхои миллии хешро кадр карда наметавонад, киммату манзалати забони миллати гайрро низ эътироф наметавонад кард». Аз ин ру бисер мебояд чахд намуд, ки забони миллати хешро ба пуррагй аз худ кард. Дар катори омухтани забони миллати хеш омухтани забонхои дигар низ бе манфиат нахохад буд. Дар мавриди донистани забони гайр кас метавонад бе ягон душворй бо ин ё он забон гуфтугу намояд. Аз дарду дог ва бурду бохти ин миллат чизе омузад. Рузномаву мачалла ва ахбори он миллатро ба хубй аз худ кунад. Ё худ хангоми мусофират ё сафар ба монеаву душворихо ру ба ру нагардад. Озодона дар муомила бошад ва худро осудаву бофарогат эхсос намояд.\n\nАгар сесад забон донй, фузун нест,\n\nХамарузе ба кор ояд забун нест.\n\nНадонй гар забони миллати худ,\n\nПушаймонй надорад оқибат суд.\n\nИмрузхо хушбахтона дар давлати мо дар донишгоххои олй, мактабхои миёнаву муассисахои илмии кишвар забонхои гуногуни чахонй омухта мешавад. Имрузхо тифли дилбанди фарди точик бо чандин забони дунё муошират менамояд. Ба давлатхои хорича рафта, тахсили илм мекунанд, сохибмаьлумот мегарданд. Ин албатта, ба пешравии миллат, давлат ва кавми точик манфиати хуб меорад.\n\nИмрузхо дар чумхурии азизамон сафоратхонахои зиёди давлатхои дунё арзи хастй доранд, ки хамкорихои байналхалкии Точикистонро бо дигар давлатхо чонибдорй мекунанд. Ин низ, албатта, ба забономузиву забондонй ва робитахои зиёди давлатхо огахй медихад.\n\nХар кас ба забони худ сухандон гардад,\n\nДонистани сад забон осон гардад.\n\nЗабондонист, ки имрузхо фардияти точик бо хамаи кишвархои дунё робитахои дустй дорад. Ба сафархо мебарояд. Мусикии мардуми точикро чахониен гуш меандозанд, халоват мебаранд. Фарзанди миллати точик кормандони бузурги давлатхои таракдикардаи дунёанд. Аксарияти мардону занони точик дар кишвари Руссия чун дар хонаи хеш кору фаъолият мекунанд. Фарзандонашон дар мактабхои онон таълиму тарбия мегиранд. Имруз дар гуфтор мардуми точикзабонро аз миллати рус тафовут додан амрест махол. Фарди точик дар гуфтугуй бо мардуми эронинажод кариб, ки баробаранд. Фарзанди точик бо забонхои англисй, немисй, руссй, чехи озодона дар гуфтугуянд. Ин албатта, фахри давлату миллати точику Точикистониён аст.\n\nХулоса, забондонй - чахондонист, бузургист, сарбаландист, ифтихор аст, ки дар хама гуна лахзахои хаёт чи гаму дард ва чи хушию шодмонй инсонро ёвару мададгор, дилбардору эхсосгар аст. Донистани забони гайр миллатро ба бузургй, фардро ба воломақомй ва давлатро ба пешравию муваффакият ноил мегардонад.\n\nЗабондонй ба волой расонад,\n\nЗи гумрохию нодонй рахонад.\n\nКасе к-у беш омузад забоне,\n\nРасидан бар муроди дил тавонад.\n\nСарбаланду боифтихор аст, фарде, ки донандаи чандин  забон  асту  хеч гох  дар  ягон  маврид дар намемонад.\n\nЗабондонй дар ягон давру замон падидаи номатлуб нахохад буд. Он хамеша зарур, поянда ва боиси ифтихори баланд буда, шахси забондон чун шамъи равшангарат ва мачлисорой хамаи анчуманхоро равшанию нур ва хушиву сурур мебахшад."
      },
      {
        "title": "Забони модариям - ифтихорам",
        "content": "Забони модариям - ифтихорам\n\nЗабон ояд ба кас чун шири модар,\n\nАз ин ру асли чон аст асли чон аст.\n\nЗабони модарй лафзи бузург, ширину мукаддасест, ки барон хар як инсони комил баробари пайдо шудаии чон дар бадан пайдо мешавад. Хануз тифле, ки нав ба олами хастй чашм боз камудааст, ба аллаи модар, ки бо забони модарй сурат мегирад, ниёз дорад ва тахти навои форами он худро озоду бофарогат хис мекунад, унс мегирад, интизорй мекашад, то ба ин лафзи поку мукаддас харфе бишнавад. Сазовори навои баландмазмуни модарй азиз гардад. Зеро он азиз аст, шево садо медихад ва аз лахни форамаш дилу дида. чону дил ором мегирад, зеро он лафзи модарист.\n\nОн дилчаспу гуворост, он махбубу карин ва мехрафзост. Ачаб гуворост лафзи модар. Ачаб ширину беолоиш ва карини дилхост. Ачаб хаётбахш, суфтаю ба лил карин аст забони модарй бузург.\n\nЗабони баландхиммате, ки Саъдию Хрфизи бузург, Синою Хайём, Бедилу Низомии зинатофарини хаёт, бо он харф мегуфтанд. Забоне, ки Айниву Лохути, Мирсаиду Турсунзода, Бозору Лоик номдораш гардонидаанд, ки имруз аз хастии бузургаш меболем.\n\nЗабони точикй яке аз забонхои кадимаи дунё ба хисоб рафта, таърихи бузург дорад. Имруз ин забони муқаддасро чун забони бузурги тамаддуни башарй хамагон мешиносанд ва мехоханд онро биомузанд. Инро дидаву шунида. мо сохибзабонон низ вазифадорем, ки забони бузурги модарамонро поку беолоиш нигох дошта, дар тозагиву равонии он хамаруза сахмгузор бошем: Зеро фармудаанд:\n\nЗабони модарй фархунда доред,\n\nШумо, ки ворисони рузгоред.\n\nБарои хар каломи поки модар,\n\nДаруни синахо хайкал гузоред.\n\nВазифаи хар як точикзабон пеш аз хама аз он иборат аст, ки барои поку беолоиш ва орй аз камбудиву нуксонхои гайр ё забони бегона сухан гуфтан алфози модарй хеш сахмгузор бошем. Хар як инсон пеш аз оне, ки бо забони дигар сухан ронад, пеш аз хама бояд донандаи забони модарии хеш бошад. Вокеан, агар кас забони худро донад, омухтани дигар забонхо барояш осон мегардад:\n\nХар кас ба забони худ сухандон гардад,\n\nДониспгани сад забон осон гардад.\n\nБа ифодаи Турсунзодаи бузург: «Забони мо хеле устувор аст, мо имруз хам ашъори Рудакиро аз нусхаи аслаш мутолиа мекунем».\n\nПас, бе мулохиза метавон гуфт, ки забони точикй чун лафзи фасеху равон, содаву фахмо, хануз дар замонхои зиндагии Рудакии бузург бо сухани бузург вучуд доштааст ва дар ташаккули забони порсии дарии точикй у сахми босазое гузоштааст. У эътикоди хамасрони худро нисбат ба анъанаи забони арабй тагйир дод ва назари илму адаби замонашро ба суй забони  модарй  нигаронд. Намунаи содагии забони шеъри Рудакй нишон медихад, ки у дар таърихи забону адабиёти мо хакикатан хам накши босазо гузоштааст. Дар катори у садхо бузургони хирад дар баркарор гардидани забони точикй хидмати босазое намудаанд. Забони точикй аз давраи ташаккули худ то ,ба имруз аз чихати лугат ва сохтори нахвию услубй кам ба дигаргуни дучор шудааст ва аз хамин лихоз, дар байни дигар забонхо ягона забонест, ки такрибан вазъи беш аз хазорсолаи хешро нигох доштааст.\n\nМо насли имруз хушбахт аз онем, ки забони мо дорои таърихи кухан ва ганчинаи бебахост. Бо карори Созмони Миллали Муттахид 21 феврали соли 2002 рузи байналмиллалии забони модарй эълон гардндааст. Аз соли 1989 22-июл бо карори Шурой Олии Чумхурии Точикистон  забони давлатй - забони точикй  -эълон гардид. 5 октябри соли 2009 тахти №553 Конун дар бораи забон бори дигар кабул гардид, ки ватъи хуқуқии забонро муайян мекуиад. Мувофики ин карор коргузории тамоми корхонаву муассисахо ва мактаб ва тамоми сохахо бо забони давлатй сурат мегиранд.\n\nБа гуфтаи Сарвари давлатамон мухтарам Э.Рахмон: «Забони точикй поянда аст, то даме, ки миллати точик хаст, забони у низ пойдор хохад буд».\n\nМо, точикзодагони асил хамеша пайи он мекушем, ки забони миллати хешро пок, беолоиш ва пойдор нигох дорем.  Намегузорем, ки эхтироми ин  забони бузург. лафзи поки модар коста бигардад. Пояндагии забони модарй ба мо забондорон вобастагй дорад.\n\nДар хаду сархадшиносии чахон,\n\nСархади точик забони точик аст.\n\nТо забон дорад, ватандор аст у,\n\nТо забондор аст, бисер аст у.\n\n- гуфтаи Бозор Собирро бо ифтихори миллй шиори бузурги забондустон медонем.\n\nХулоса, забони модарй, шахди хает аст, ки мо точиконро бо шири модар бурун омада ва баробари ошомидани шири сафеду лазизи модар дар дилу дида ва магзи устухону чон самар дода. Он муқаддасу гуворо ва азизу муътабар буда, точиконро болу пар бахшидааст.\n\nИмруз фарди точик бо ин болу пари бузурги хеш дар парвозхои баланд аст, зеро ин забонро чахониён эътироф мекунанд:\n\nЗабони модариам ифтихорам.\n\nСаодатбахши халқи номдорам.\n\nДар олам аз хама ширинтарй ту,\n\nБа Синову Хайёмат сачда орам"
      },
      {
        "title": "Имоми Аъзам - равшанидихандаи илми фиқҳ",
        "content": "Имоми Аъзам - равшанидихандаи илми фиқҳ\n\nБехтарин пайгамбари олам Расули Акрам аст,\n\nУммати воломақоми у Имоми Аьзам аст.\n\nДар мазоҳиб мазхабашро шоҳ мехонад хама,\n\nДар ақоид якдилу якрую ҳам мустаҳкам аст.\n\nИмоми Аъзам бузургтарин равшандихдндаи илми фикх, воломакомтарин уммати паёмбар Расули Акрам, рахнамои бузурги дини мубини Ислом буда, дар рушду нумуи дини Ислом чидду чахд намудааст. Бар бузургии ин марди хирад тамоми сарчашмахои динй гувоханд ва бе ягон шубха, далолат медиханд, ки чун Имоми Аъзам олимони бузург дарёфтан нихоят душвор будааст. Уро ба муъчизае шабохат додаанд. ки аз қалами муборакаш нуру зиё падид омада. Имом Шофеъ, ки яке аз шогирдони Имоми Аъзам буд, аз бузургии у фармуда:\n\n«Ҳар касе хохад фиқҳро омузад, ба шогирдии Имоми Аъзам бишитобад, зеро хосил намудани маонй аз у басо оддй ва барчост». Имоми Аъзам соли 80 хичрй дар Куфа замони хилофати Абдумалик ибни Марвон ба дунё омадааст. Номи мубораки у Нуъмон будааст, ки маънои ин исми муборак - хун аст ва хун низоми зиндагии бадани инсон аст. Баъзехо хунро низ рух гуфта, Имоми Аъзамро низомгари равони фиқҳ ва рухи масъалахои зарурии динй хисобидаанд.\n\nБархе Нуъмонро ба лолаи сурх маъно дода, Имоми Аъзамро гуле аз гулшани Ислом номидаанд. Бархе Нуъмонро неъмат хисобида, Имоми Аъзамро аз тарафи Худой таоло мукаддасоти рахмати омма ва неъмати тому бузург меноманд.\n\nИн марди хирад замоне ба савдо машгул будааст. Уро рузе Имом Шаъбй дар бозор бо фазлу камоли бузург дида, аз дигаре таърихи уро мепурсад. У фарзанди Собит, номаш Нуъмон аст мегуянд.\n\nИмом Шаъбй хитоб мекунад: Эй Нуъмон ибни Собит, бишитоб ва ба сухбати уламо бирас ва тахсили илм кун, ки бозор чои ту набошад. Ту дар муддате олими бузург хохй гашт. У савдоро тарк намуд ва ба рохи илм кадам гузошт ва шогирди бехтарини Имом Хаммод гашт. Аз ривоятхои худи у:\n\nБа чомеъи илм шугл варзидан кадом? ягон-ягон нуксон намудор буд, аммо дар илми фиқҳ танхо иззату халоват ёфтам ва хеч айбе надидам. Чунки бе надонистани илми фиқҳ талаби дунёву охират хосил нагардад. Имоми Аъзам дар илми тафсир, ҳадис, шаръ, адаб ба андозаи дарёи муаззам ва мухити аъзам буданд.\n\nДар илми араб хофизи каломуллох донандаи илми\n\nтачвид низ буданд.\n\nХазрати Абуюсуф гуфтааст: «Дар илми тафсир ва илми   хадис   мисли   устодам   Имоми   Аъам   касеро\n\nнадидаам».\n\nБаъд аз фавти Ибни Хаммод дар Куфа Имоми Аъзам   имоми   бузург   интихоб   мегардад   ва   кори устодашро идома медихад. Шабе Имоми Аъзам хоб мебинад, ки кабри Паёмбар Алайхиссаломро кушода, устухонхояшро дар як чо чамъ карда истодааст. Баъди ин хоб сахт бемор мешавад. Дустон ба аёдати у меоянд, ба хар як хоби дидаи хешро накл мекунанд. Яке аз дустонаш ба назди Ибни Сирин рафта таъбири хоб мепурсад. Ибни Сирин таъбир мекунад, ки бинандаи ин хоб сунатхои Пайгамбар алайхиссаломро байни мардум  ва уммати Ахмадй чорй  хохад кард ва ба шариати исломй хизматхои босазое хоҳад намуд. Ин давлат пеш аз ин ба касе муяссар нагаштаст. Пас аз шунидани ин хабар Имоми Аъзам ба даргоҳи Худои таъоло шукрона кард ва дар рохи шариат камариҳиммат аст.\n\nЛекин у шикастанафсй намекард, у мардумро ба мазхаби хеш даъват намекард. Шабе Пайгамбар алайхиссаломро хоб дид, ки мегуфт:\n\nЁ Абуханифа! Худой таоло туро барои зохир намудани суннатхои ман ва равнаки он офаридааст. Қасди узлот гузидан аз сар баргир!\n\nПас ба чалби мардум бар мазхаби хеш пардохт ва чунон шухрат ёфт, ки Шарку Рарб, ачаму араб бахраманд гашт.\n\nЧуноне, ки аз сарчашмахои илмй маълум мегардад, асоси фикрхои Имоми Аъзамро гуфтахои аслии худи у таквият медиханд, ки чунинанд: «Киёси мо пайравй ба амри Аллох аст, яъне хамеша фармонбардори уем. Масъалаву киёсро бо китоби Худой таоло суннатхои Расули акрам (с) ва суханони сахоба рост медорем ва пайравй менамоем. Райи ман ин аст, ки чабрро ба хеч кас раво намебинам».\n\nВафоти ин марди хирад, уламо, равшангари дунёи илм дар синни 70-солагй дар соли 150 хичрй рост омадааст. Рузи видоъ насади уро алломахои бузурги Багдод бо нидохои «Туро Худой таоло дар рахмати хеш нигох дорад, ки сй сол ифтор накарда, чихил сол шабро бо ибодат руз кардй. Дар фиқҳ ва ободию зохидй аз хама баландпарвоз буди. Бо некй ва бо суннат равонаи кабр хастй ва баъд аз ту дигарон низ ба ту пайрав ва тобеъ хоханд буд» - уро мегуселониданд. Шумораи мардуми барои дафни у чамъомадаро гайр аз Худой таоло касе намедонад.\n\nВафоти хазрати Имоми Аъзамро уламои шахрхои дигар шунида мегуфтанд: «Афсус, ки дарёи илм аз олам рафт». Ва баъзе дигар мегуфтанд, ки «Равшангари нури илм аз Куфа рахт баст, ки ахли Ирок чун у харгиз нахоханд дид».\n\nИмоми Аъзам яке аз донишмандони бузурги Ислом, лолае дар гулзори Ислом, чароги дини Ислом аст.\n\nХулоса, Имоми Аъзам бузургтарин рохнамои илми фиқҳ, уламои бузург, чароги уммат ва равшанибахши дунёи исломист. «Илми Абуханифа илмест, ки халқуллоҳ ба он мухточ ва хар уммат аз он бахрахо ёбад» фармуда Паёмбари бузург алайхиссалом, ки басо барчост.\n\nДар хакикат хаёт, фаъолият ва осори бузурги сармазхаби ахли суннат Абуханифа Нуъмон ибни Собит чун дурри маънй ба хар як фарди мусалмон дармонбахши хамаи дардхо, омузандаи чамъи илмхо ва рохнишондиханда ба суй аъмоли неку парастиши Худой яккаву ягона ва бахшандаву мехрабон аст."
      },
      {
        "title": "Истиқлолияти Ҷумҳурии Тоҷикистон",
        "content": "Истиқлолияти Ҷумҳурии Тоҷикистон\n\nДар дунё ҳама инсонҳо ватан доранд. Ватан хонаи умеди ҳар соҳибватан аст. Маконест, ки ҳар қатраи оби зулолу ҳар кафи хокаш, сабзаву дарахтони сарсабзу ҳар сангпораи кӯҳсораш азизу муқаддас ва бемонанд аст. Кӯчаву гулгаштҳои дилрабояш, чашмаву ҷӯйборони мусаффояш ва саҳрову теппаҳои сабзоғӯшаш бароямон ошност. Сарзаминест, ки гузаштагони мо он ҷо умр ба сар бурдаанд. Ватан манзили ободу меҳрпарвар аст, ки кас дар оғӯши гарму рӯҳафзояш ба камол мерасад, аз чашмаҳои зулолаш нӯш мекунад ва дар фазои паҳновараш чун парастуҳои баландпарвоз озодона пару бол мезанад:\n\nВатан меҳрат ба дил азбаски ҷо шуд,\nДилам аз хуррамӣ чун ғунча во шуд.\n\nВатани ман Тоҷикистони соҳибистиқлол мебошад. Табиати дилорову ҳавои беғубор ва кишту саҳроҳои ҳосилхез дорад. Қуллаҳои сарбафалаккашидааш барфпӯш ва арчаҳои домани кӯҳсоронаш ҳамешасабзу назаррабост. Оби мусаффои чашмасорон аз дили кӯҳҳо фаввора зада, аҷаб дармонбахшу ширинанд. Ба ин ҳусну таровати худододи кишварам менигарам ва боварӣ ҳосил мекунам, ки ватани ман биҳишти рӯйи замин аст.\n\nИмрӯзҳо Тоҷикистони азиз дар арафаи ҷашни истиқлол қарор дорад. Истиқлолият неъматест, ки дар натиҷаи саъю талошҳои афзун ба даст омадааст. Он самари ҷоннисориву қаҳрамониҳои мардони майдон, ашки сӯзону шабзиндадорӣ ва ниёишҳои  модарон аст. Истиқлолият атои Офаридгор аст, ки мардуми тоҷик бо нерӯи созандагиву ободкорӣ ва кӯшишҳои рӯзафзуни хеш ба ин неъмати бузург муваффақ гаштаанд.\n\nМуборак субҳи истиқлоли тоҷик,\nШаҳодатномаи иқболи тоҷик.\nЧу истиқлол истиқбол гирад,\nҲумоюн субҳи истиқболи тоҷик.\n\nАлбатта, истиқлолият барои мардуми тоҷик осон ба даст наомадааст. Таърих гувоҳ аст, ки халқи меҳнаткаши тоҷик чӣ рӯзҳои нангину даҳшатборро паси сар кардаву чӣ қурбониҳоро таҳаммул намудааст. Замоне абри сиёҳи ҷанги шаҳрвандӣ осмони поку фазои беғубори Тоҷикистони навбунёдро тира намуда, рӯзгори осудаву амнияти мардумро халалдор намуд.\n\nХушбахтона, халқи тоҷик бо нерӯи хирад ва заковати фитрӣ тамоми мушкилоти пешомадаро бартараф намуда, бо сарварии Президенти Ҷумҳурии Тоҷикистон Эмомалӣ Раҳмон парчами сулҳу ваҳдатро дар кишвари тозаистиқлоли тоҷикон барафрохт.\n\nАз парешонӣ ба ваҳдат омадем,\nВаҳдати моро нигаҳ дорад Худо.\n\nИмрӯзҳо Тоҷикистони азизи мо 21 – умин солгарди Истиқлолияти давлатии хешро ҷашн мегирад. Мардуми сарбаланду сулҳофарини тоҷик бо шукргузорӣ ва ифтихормандии афзун ин санаи фархундаро бо дастовардҳои назаррас истиқбол мегирад. Зеро маҳз фазои мусоид ва сулҳпарвари тоҷикон имкон дод, ки дар фосилаи на чандон тӯлонӣ душвориҳои мавҷударо бартараф намуда, дар самти ободкориву созандагӣ ба дастовардҳои шоёни таҳсин ноил гардем. Бунёди роҳҳои бузурги мошингард, ки минтақаҳои мухталифи кишварро ба ҳам пайваста, муҳаббат ва ҳамгироии мардумро меафзояд, барои пешрафту тараққиёти соҳаҳои мухталифи ҳаёти халқ мусоидат намуд. Бунёди як қатор иншоотҳои бузургу замонавӣ, муассисаҳои таълимӣ, дармонгоҳҳои ҷавобгӯ ба талаботи муосир ва ғайраҳо нишони пуштибонӣ ва дастгирии ҳукумат аз соҳаи маориф, тандурустӣ, фарҳангу маданияти кишвар маҳсуб мегардад. Маҳз бо нерӯи халқ бунёд гаштани нерӯгоҳи азими Роғун, ки минбаъд Тоҷикистонро нурофарину чароғон месозад, натиҷаи ваҳдату ягонагӣ ва иттиҳоди тоҷикон ба ҳисоб меравад. Воқеан, барои ояндаи дурахшон ва рӯзгори ободи хеш бояд ҳар яки мо ҳиссагузор бошем, то ки роҳи пешрафту тараққиёти кишварамро наздик созем. Шоир дар ин маврид хеле хуб гуфтааст:\n\nТараққиҳои ҳар миллат самар аз ҳиссашон бошад,\nТалоше, ғайрате, ҳиссе, шумо ҳам миллатед охир.\nТаваҷҷӯҳи рӯзафзуни сарвари давлат ба пешрафти соҳаи маориф ва дастгирии ҷавонони лаёқатманду соҳибистеъдод, фароҳам овардани шароити мусоид барои таҳсил, забономӯзӣ, такмили донишу малакаи наврасону ҷавонон ҳар як фарзанди бонангу номуси миллатро вазифадор месозад, ки дар ҷодаи такмили донишу маърифати хеш кӯшиш намояд ва барои пешрафти ҳаёти кишвар саҳмгузор бошад. Муҳимтарин тӯҳфаи мо ҷавонон ба истиқболи 21 – солагии Истиқлолияти ватани азизамон дониши баланду ахлоқи ҳамида доштан, эҳтиром намудани муқаддасоти миллӣ, ҳифзи дастовардҳои ниёгон ва худшиносу ваҳдатгаро будан аст.\n\nДар олам бузургтар аз нерӯи озодӣ қуввае нест ва саодате баландтар аз саодати халқи озод нест. Бигзор арзишҳои олии халқи бузургворам поянда ва саодати он ҷовидона бошад ва дар тайи ҷодаи пешрафту тараққиёт муваффақу комгор гардад. Истиқлолияти комил дар тамоми соҳаҳои ҳаёт ҳамеша насиби ватани азизамон бошад.\n\nМан ин соат дар паси мизи донишҷӯӣ нишаста, муҳаббат ва садоқати хешро нисбат ба ватани азизам изҳор медорам. Орзу дорам, ки Истиқлолияти кишварам пояндаву халқи заҳматкаши тоҷик сарбаланд бошад ва ман дар оянда чун мутахассиси соҳибкасб барои тараққиёти ватанам саҳми худро гузорам.\n\nАлбатта, пешрафту тараққиёти ҳар халқу миллат ба саҳми шаҳрвандони он вобаста аст. Зеро шоири зиндаёд Иқболи Лоҳурӣ мефармояд:\nХудо он миллатеро сарварӣ дод,\nКи тақдираш ба дасти хеш бинвишт.\nБа он миллат сарукоре надорад,\nКи деҳқонаш барои дигарон кишт.\n\nМо низ бо шукргузорӣ аз сулҳу оромӣ ва шароити мусоид пайваста мекӯшем, ки барои пешрафту тараққиёти ватани азизамон бо нерӯи хирад ва заковати хеш саҳмгузор бошем.\n\nИстиқлолияти Ҷумҳурии Тоҷикистон барои ҳар яки мо муборак бод!"
      },
      {
        "title": "Мақоми дониш дар ашъори классикон",
        "content": "Мақоми дониш дар ашъори классикон\n\nИлму дониш дар осори классикон мавқеи хоса дорад. Аркони сухан донишро шарти асосии умри адаб ёфтани инсон шинохтаанд.\n\nСултон шоирони олам Абўабдуллоҳ Рўдакӣ донишро чароғи равшани дил ва ҷавшани бади ҳифзкунанда ба қалаи додаст:\n\nДониш андар дил чароғи равшан аст,\nВ-аз ҳама бадбар тани ту ҷавшан аст\n\nДар афкори шоир Фирдавсӣ шахси донишманд тавонгар буда, ба гуфтору кирдор низ намуна аст. Аз ин чуни хулоса бармеояд, ки дониш ба инсон хушбахтӣ ва зиндагии хуб ато мекунад. Шахси бедониш ҳамеша дар роҳи ҳаётовораву сарсон ст. Моҳияти донишро байти шоир хеле равшан инъикос намудааст:\n\nКасе к-у ба дониш тавонгар бувад,\nЗи гуфтору кирдор беҳтар бувад.\n\nШахси хирадманд дар ҳама давру замон дар ҷомаи маҳбубияти хоса дорад ва тавассути илму ҳунар мушкилоти мардумро осон мекунад. Анна ҳамин рисолати илму дониш буд, ки Абўалӣ Ибни Сино ҳазорон маризонро аз чанголи марг раҳо кардааст. Ин олими машҳури дунё дар шеъраш тани инсори ба шиша, илмро ба чароғ ва ҳикматро ба равған монанд кардааст, ки ҷолибу хотирмон аст:\n\nТан мисоли шиша асту илм монанди чароғ,\nҲикмати инсониро равған ҳисобидаи равост.\n\nБа назари орифонаи Саъдии Шерозӣ тавонгарӣ ба донишу ҳанар ва бузургӣ ба ақл аст. Давлату дороӣ нишони тавонгарӣ ва синну сол нишони бузурги нест. Ба ин маъни гуфтааст:\n\nТавонгари баҳунар аст, на ба мол,\nБузурги ба ақл аст, на ба сол.\n\nИлму дониш дар нигоҳи Абдураҳмони Ҷомӣ барои зиндагии ибратбахш ногузир буда, мисли шамъес, ки пайваста шоми рўзгорро равшан мекунад. Аз ин рў, таъкид мекунад, ки машъали илмро ҳамеша фурўзон нигоҳ дорем:\n\nБа кор ояд, илме, ки омўхтӣ,\nМакуш маъалеро, ки афрўхтӣ.\n\nАбдулқодири Бедил қадру қимати мардро на ба симу зар,балки бо илму ҳунар марбут медонад. Зеро ў хуб медонад, ки умри симу зар хеле кутоҳ буда, илму ҳунар ҷовидонист. Ҳамин аст, ки аз дороии шоҳон чизе намонд, вале осори бузургони илм то кунун аврақи сабзи оламро зиннат медиҳад. Андешаҳои Бедил ин фикрро ба тамоми маънияш бозу мекунад:\n\nҚимати мард на симу зар аст,\nҚимати мард ба илму ҳунар аст\n\nФаро гифтани дониш ҳануз анҷоми корн ест. Амал шарти асосии аз дониш баҳра бурда наст. Агар кас илму амалро дар якҷоягӣ истифода намояд, эътибору нуфузи он ба маротиб боло меравад. Барҳқ, шоири дурбин Бадриддин Ҳилолӣ фамудаст.\n\nИлмат ба амл чу ёр гадад,\nҚадри ту яке ҳазор гардад.\n\nБа қадри илму дониш расидан дар афкори шоири ориф Аттор равшан ба назар мерасад. Шоир таъкид мекунад, ки илмро хор макун, зеро он қадри зиёд дорад. Пас мо вазифадорем, ки илму донишро мисли як ҷузъи асосии ҳаёт пиндошта, иззат намоем. Байти шоир бори дигар ин андешаро ёдрас мекунад:\n\nИлм агар андак бувад, хораш мадор,\nЗ-он ки илм дорад қадри бешумор.\n\nШоири бузурги тоҷик Носири Хусрав барои донишманд шудан дар маварати аҳли лм буданро шарти асосӣ медонад\n\nНишин ба аҳли илм, эй дўст,модом,\nКи аз дониш басе ёби саранҷом.\n\nХулоса, мақоми дониш дар ашъори шоирони классик дар арши аъло қарор гирифтааст. Аркони сухан эътибори илму донишро то авҷи Зуҳал бароварда, аз худ мероси гаронбаҳо ба мо ёдгор гузоштаанд. Насли имрўз метавонад аз ин маҳзани фарҳангии ниёгон барои бартараф кардани мушкилоти хеш самаранок истифода намояд. Дониш бо рисолати созандагии худ ба инсон ҳамеша бахту саодат меорад."
      }
    ]
  },
  "config": {
    "version": 40,
    "urlMessage": "https://play.google.com/store/apps/details?id=tj.ntc.easyapps",
    "adsYandex": false,
    "admobBanner": "ca-app-pub-8198363995431120/9365563360",
    "admobInterstitial": "ca-app-pub-8198363995431120/1518862937",
    "yandexBanner": "R-M-1719790-1",
    "yandexInterstitial": "R-M-1719790-2",
    "message": "Ура! Хорошие новости доступна обновление!"
  }
}
